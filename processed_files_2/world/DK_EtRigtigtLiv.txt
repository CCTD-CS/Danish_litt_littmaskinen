Begravelsen finder sted en forårsdag.
Carsten sidder på første række med sin ene søn, Filip, på den ene side og sin anden søn, Christian, i midtergangen, Christian savler en smule.
Alle er der.
Annettes fordrukne mor siger, at det er naturstridigt, at hun skal opleve sin egen datter dø.
Annettes søster, Lotte, sidder ved siden af sin mor og prøver at stryge hendes fedtede hår væk fra ansigtet.
Kirkerummet er højt og køligt.
Carstens forældre er der, Carstens søster, Carstens bror og familie er der, gamle barndomsveninder, fætre og kusiner, studiekammerater og naboer.
Plus det løse.
Plus nogle, Carsten ikke ved hvem er.
Bænkene er fyldt op, kisten er pyntet med en opsats af røde og orange blomster.
Allerede fra hun ankommer, er Lotte opmærksom på Filip.
Hun tilbyder at blive efter begravelsen, hun tilbyder at tage Filip med hjem.
Hun vil gerne passe lidt på sin nevø, siger hun.
Hun er bekymret for, om han kan rumme sin egen vrede.
- Vrede?
Carsten ved ikke, hvad hun taler om.
Det er i øvrigt påfaldende så få, der spørger til hans sorg.
Alle taler om, hvor umådeligt svært det er for børnene at miste deres mor, hvor helt forfærdeligt det er for Christian, for ved han overhovedet, hvad sorg er?
Kan man sørge, når bevidstheden ikke forstår, hvad sorg er?
Man tørrer hans øjne, fyrner
lidt savl med en hurtig finger.
Men ingen, virkelig ingen, tænker på, hvordan Carsten har det.
Præsten begynder at tale, og Filip giver slip på gråden og hulker højlydt.
Lotte nikker anerkendende til Carsten som for at sige: Hvor er det godt, han kommer af med det.
Hun siger det også senere, da de mødes hjemme på Botoften - at det er flot, hvordan de kommer igennem sorgen sammen.
Herefter sker der noget, som får Carsten til at bryde forbindelsen med Lotte, Filip ved ikke hvad.
Han hører dem diskutere et eller andet højlydt i køkkenet, noget glas falder på gulvet.
Det eneste, han ved, er, at der er noget, der forsvinder ud af barndomshjemmet sammen med Lotte.
Er det en stemning?
En mildhed?
En følelse af at blive set?
Han kan ikke sige det præcist.
Men de er gode til at sørge sammen.
Hele det forår sørger de sammen, og Carsten, som før har været den fraværende, hårdtarbejdende karrieremand, forsøger, så godt han kan, at blive en sammensmeltning af sin afdøde kone og sig selv.
Filip, som for det meste har set sin far i ulastelige jakkesæt, ser ham nu gå afslappet rundt i hjemmestrikkede cardigans.
-	Det er ikke bare mig, der har mistet min kone, siger han stående ved kogeøen i køkkenet.
- Det er også jer, der har mistet jeres mor.
En aften, da Filip ligger og græder ned i sin pude, kommer Carsten ind til ham og forsikrer ham om, at det er naturligt at sørge.
Han siger, at han vil gøre hvad som helst for at hjælpe ham.
—Du siger bare til.
Der er trøstegaver: en racercykel, en sodavandsmaskine, fri adgang til alle dagligvarer, inklusive chips og cola og frostpizzaer.
Med Filips accept bestiller Carsten også tid hos en
psykolog.
Hvad mere kan han gøre?
Han kan jo ikke sørge for ham.
Efter et par konsultationer ringer psykologen til Carsten og siger, at de gør alt det rigtige.
Der er ikke så meget andet at gøre end at „lade sorgen rase,“ og „lade det tage den tid, det tager, “ siger hun.
Filip overhører disse ord i de voksnes samtale og grundlægger et livslangt had til alle former for terapeutiske fraser.
Lade sorgen rase.
Lade det tage den tid, det tager.
Så vil han hellere dø.
Eller gå en lang tur med sin far.
Carsten og Filip går ture op og ned ad Strandvejen, mens de taler om fremtiden og prøver at dele deres minder.
Det er under en af disse ture, at Carsten siger noget, Filip studser over:
-	Det var da godt, at det ikke var dig, der døde fra hende, siger han.
Christian sørger på sin egen uforståelige måde, han græder, han slår - indtil han glemmer hvorfor og spørger efter sin mor.
-	Hvor er mor?
Spørgsmålet runger i de store, hvidmalede stuer.
Hvad forholdet mellem Christian og Filip angår, har det altid været anstrengt.
Christian bryder sig ikke om, at hans lillebror klarer sig bedre end ham.
Den afsluttende eksamen i folkeskolen får Christian til at barrikadere sig i kælderen og slå hovedet ind i væggen i over en time.
Senere slår han ud efter Filip, og Filip slår igen.
Filip mener selv, at han handler i nødværge, men Carsten bebrejder ham dette, for hvordan kan det være nødværge, når Christian sidder i kørestol?
Hvad tænker han dog på?
Slå en handicappet dreng?
De diskuterer det over aftensmaden, og Carsten appellerer til hans tålmodighed og forståelse:
-	Hvis du synes, det er svært at miste din mor, så tænk på, hvordan det er for Christian, ikke?
Han rykker stolen tilbage, rækker ud efter en tandstikker.
Det er den gamle sang: Det er synd for Christian.
Det er altid mest synd for Christian.
Filip hakker desperat gaflen ned i en kartoffel og siger, at han er træt af at være i familie med en forbandet spasser.
Carsten rejser sig med samme kraft, som havde han fået stød.
-	Kalder du din bror en spasser?
I én bevægelse er han omme på den anden side af bordet, stikker Filip en lussing.
For det er den ting, man ikke må sige, ikke må tænke.
Er der noget i vejen med Christian?
Overhovedet ikke.
Det har altid været sådan: Hvis Filip siger noget grimt om sin handicappede bror, er han et røvhul af den slags, der i forvejen er rigeligt af op og ned ad Strandvejen.
De har aldrig kunnet finde ud af, præcis hvad der er galt med Christian.
Måske manglede han virkelig ilt under fødslen, måske var det en genetisk fejl, noget arveligt?
Faktum er, at han i perioder virker næsten normal, i andre perioder kan man ikke komme i kontakt med ham.
Han har været til adskillige undersøgelser på Gentofte Amtssygehus, han har fået lavet EKG-undersøgelser og foretaget CT-skanninger, han har fået taget blodprøver og urinprøver og vævsprøver.
En ung, nyuddannet læge blev ved med at finde nye ting, han skulle undersøges for.
Til sidst søgte Annette over i psykiatrien.
Efter endnu en håndfuld undersøgelser erklærede en psykiater, at Christian måtte være atypisk autist.
Han havde i hvert fald ikke de tre træk, der skulle til, hvis man skulle klassificere ham som infantil autist.
Flere psykologer betvivlede denne
io
diagnose, og pludselig gav Annette op.
I stedet besluttede hun sig for, at Christian bare var sådan en dreng, der sad i kørestol og af og til havde det svært.
Efter en lang, besværlig ferie på Sri Lanka foreslog Carsten, at de lod Christian bo på en institution bare et par dage om ugen, men Annette var ubøjelig:
Hun ville selv.
Også selvom det i praksis betød, at hun blev hjemmegående husmor, også selvom det betød, at hun måtte opgive at gøre verden til et bedre sted ved hjælp af det forretningskoncept, hun havde udviklet i ungdommen og præsenteret Carsten for allerede på deres første stævnemøde.
Verden ville aldrig komme til kende hendes håndfarvede tasker i naturligt hør, verden ville aldrig komme til at se de stærke lilla farver, hun ville indfarve stoffet med.
Men hvad var alternativet?
At hun skulle svigte sin søn og halse fremad i en verden, hvis tempo i forvejen var helt forskruet?
Aldrig i livet.
Annette var i øvrigt meget opmærksom på, at Christians sygdom ikke skulle påvirke Filip.
Når Filip kom hjem fra skole, ryddede hun bordet med albuen, hun bagte eller lavede limonade, hun fokuserede 100 % på sin yngste søn.
Sådan husker
han
det
i hvert fald.
Sommerhuset i Tisvilde var et, de købte, da Carsten var blevet ansat som administrerende direktør i IKS.
Annette opfordrede ham selv til at søge stillingen - fordi hun ikke havde nogen indtægter, og fordi de måtte tænke på, hvordan de skulle sikre Christian.
Der var 300 meter til vandet, og den tidligere ejer havde bygget et langt, smukt egetræsbord under nogle høje fyrretræer.
Det var meningen, at de skulle bo deroppe to måneder hver sommer, men Carstens arbejde kom på en eller anden måde altid i vejen.
Alligevel har Filip adskillige gode minder deroppefra.
For eksempel var der den gang, hans kusine var på besøg hele sommeren, og de lavede deres egen tipi nede ved skellet.
Annette kom med mad og kager, lige når de allermest trængte til det, og hun lod dem være - når det var dét, de trængte til.
Filip tænker tit på dette minde, fordi hans mor var så perfekt, fordi afstanden mellem dem var - perfekt.
Derudover husker han en sommer, hvor Carsten var ankommet en fredag og demonstrativt havde trukket telefonstikket ud.
De følgende 14 dage havde været en rund evighed, deres familie havde været som et lille, lukket system, hvor alle for en kort stund fik det, de havde brug for og ... ja, han ved ikke, hvordan han skal beskrive det.
Mættet.
Lykkelig.
Senere var Lotte kommet forbi, og selvom det også havde været hyggeligt, så havde den mættede tilstand af havbade
og hjemmegril-lede fisk været forbi.
Villaen i Hellerup var en, Annette havde fået øje på, lige da hun og Carsten var blevet gift.
De første år havde deres ægteskab været lidt nølende
, lidt tilfældigt, lidt a la: Hov, har du set, at der er et hus til salg på Botoften?
Hov,
skal vi ikke købe det?
Det virkede skødesløst, men under det lå selvfølgelig et meget stabilt valg.
Hende, der havde valgt ham til en fødselsdag hos fælles venner, ham, der havde valgt hende morgenen efter.
Der havde været vanskeligheder siden, men der havde aldrig været tvivl, og sådan gik de begge to op og ned ad den flisebelagte havegang, ind og ud ad den tunge hoveddør med blåt glas.
Annettes pludselige sygdom var ikke et chok, bare en sten på vejen, noget, de ville overvinde sammen.
- Vi skal bare om på den anden side af det, hviskede Carsten samme aften, som hun havde fået diagnosen.
Døden?
Det var ikke der, de var.
Slet ikke.
Herefter fulgte en lang række kemobehandlinger.
Annette omlagde sin kost fuldstændig og anlagde et holistisk verdensbillede.
I timevis lå hun i sengen og overvejede, om sygdommen mon udsprang af en ubalance i psyken eller måske simpelthen var et udtryk for, at kapitalistisk fødevareproduktion ikke var underlagt tilstrækkelig kontrol.
Eller var dette mon prisen
for at vokse op med en alkoholisk mor og i praksis have været familiens overhoved, siden hun var ni
?Var dette et resultat af de forkerte livsvalg?
Hun overvejede alt dette på en måde, der gjorde hende mere træt, end hun var i forvejen, og derfor gav hun op.
Hun lagde sit liv i lægernes hænder, hun måtte tage én dag ad gangen.
Flere gange dagligt kaldte hun Filip ind til sig, og selvom hun var svag, løftede hun sig op på albuerne, så hun lå i en virkelig ukomfortabel stilling.
Hun bad ham tænde den røde natlampe og hente en bog med Karen Blixen, for selvom disse eventyr var alt for svære for ham, så var hun sikker på, at det ville skabe den forbindelse i hans hjerne: mor, kærlighed, Blixen.
Og hun var sikker på, at det ville komme ham til gode.
- Et menneske, som ikke kan fortælle sig selv, er ikke et menneske, sagde hun en eftermiddag, hvor hun muligvis var lidt sløret af medicin.
Filip kyssede hendes svedige pande, fjernede lidt hår fra kinden og lagde det hjemmelavede patchworktæppe op om hende og slukkede den røde natlampe.
Så stille, som det var ham muligt, listede han ned ad den afhøvlede trappe, hans tanker var allerede et andet sted.
Men selvom Annette gjorde sig umage, blev hun svagere og svagere, og i en periode blev det nødvendigt at sende Filip op til sin farmor og farfar, der boede i en kæmpe bjælkehyt-telignende villa i Snekkersten.
Fra alle værelser på førstesalen
var der udsigt over Øresund, og Filips farfar plejede at sige, at han udelukkende havde købt huset for at kunne holde øje med svenskerne.
- Man ved sgu aldrig, hvornår de pludselig er på vej over isen, sagde han og lo med hele sit store, kantede underansigt.
Filip nød at være alene i den store, skrånende have og havde ikke én, men hele tre gemmesteder, der hver på deres måde vidnede om, at han havde været gæst i haven, siden han som etårig havde lært at gå i det fugtige græs.
Det første gemmested befandt sig direkte under terrassetrappen, og her havde han gemt kridt og sten, han selv havde fundet på stranden.
Det andet lå mere skjult bag nogle træer allerøverst på grunden, og her havde interessen for lommeknive, lommelygter og dy-reknogler tydeligvis taget over.
Et rustent kompas var fastgjort inde under et halvtag, han selv havde banket sammen.
Den sidste hule var han holdt op med at bruge for et par somre siden, og her var plankedøren overmalet med et dødningehoved, ægte blod.
Bliv væk, stod der.
Filip havde overvejet at nedlægge sine huler, men så var han alligevel ude af stand til så konsekvent at klippe båndet til fortiden over, og skulle disse små udstillingsmontrer fra hans drengeår ikke have lov til at blive?
Efterhånden brugte han ikke haven til meget andet end at sidde på den misfarvede gynge, mens han stirrede tomt ud i luften og røg.
Mens Annette var syg, prøvede Filips farfar at overbevise Filip om, at han skulle følge i hans fodspor og studere jura.
De små, blinkende øjne kiggede intenst på Filip, mens han fremlagde interessante sager, hvorfra Filip skulle udlede de juridiske problemer („Ikke de almene!
Ikke de moralske!
Ikke de politiske!
Dc juridiske\“).
Efter et par uger kunne Filip uden at blinke forklare, hvad „in dubio pro reo“ og „ratio decidendi“ betød, han kunne nævne de fire retskilder (og problematisere underinddelingerne).
Ved en enkelt lejlighed (da han havde ødelagt sin farfars græsslåmaskine), havde han tilmed været fræk nok til at tale om „livets risici“.
Flans farmor havde grinet så højt, at dobbelthagerne hoppede, og herefter havde hun trukket ham ud i køkkenet.
- Arbejde er ikke det vigtigste i livet, havde hun sagt og serveret småkager.
- Det er meget vigtigere, hvem man gifter sig med.
Alligevel var der et rend af pensionerede dommere og advokater ud og ind af villaen i Snekkersten, for selvom Filips farfar havde været pensioneret i over ti år, afholdt han stadig sine traditionsrige søndagsfrokoster for tidligere partnere og kolleger, hele familier, hvor interessen for lovens bogstav gik i arv fra generation til generation.
Mange af de andre børnebørn, som Filip engang havde fået præsenteret som „Buller" og „Basse" og „Gøje", var nu blevet høje, flotte teenagere, der
ligesom ham selv overvejede, hvad de skulle bruge deres liv til.
I modsætning til ham var de ikke i tvivl: De skulle studere jura.
Filips farfar klappede i sine rynkede hænder, når endnu et ungt menneske, hvis stemme stadig var i overgang, udviste interesse for juraens mysterier.
- Så er der alligevel håb for verden! sagde han euforisk og tilføjede gerne et ordsprog om pligt („den, der har evnen, har også forpligtelsen,“ for eksempel), før han småberuset faldt hen i den dybe hjørnesofa.
Det var i øvrigt ved sådan en søndagsfrokost, at en ældre herre med enorme buskede bryn og en stemme som en rystepudser trak Filip til side og sagde, at der nok er en grund til, at folk op gennem historien har set skævt til jurister.
Manden, som Filip aldrig så siden, reciterede et vers fra „Peder Paars“, hvori det hed: „I advokater gør meget ondt/sagerne drejer I rundt og rundt/den fattige taber sin gode sag/fordærves og kommer i ubehag.
Il bøjer retten, misbruger lovens skrift/og på eders tunger I bærer gift.
“Hvad Carsten angik, sukkede han hørligt, når Filip kom hjem og talte om jura.
Han kunne ikke undgå at føle, at hans far havde overhalet ham indenom.
Carsten var skeptisk over for alt, hvad der havde med jura at gøre.
Juridiske slagsmål løste jo ikke rigtig nogen problemer, og hvad hans egen familie angik, forekom det ham, at mange konflikter kunne være løst ved simpel samtale i stedet for dette evindelige pedanteri.
Selv havde han valgt at gå forretningsvejen, og han håbede stadig, at Filip ville gøre det samme.
I lang tid så det ud til, at Annettes tilstand var blevet bedre, og derfor insisterede hun en dag på, at Filip skulle køre hende over i Bernstorffsparken, hvor de kunne nyde det begyndende
forår og „bare være sammen11.
Der var intet, Filip hadede mere end dette „bare være sammen", for han vidste, at det betød, at de skulle tale om følelser, især hans.
Det havde været præcis det samme, da hun året forinden havde foreslået, at de tog på en telttur til Hallandsåsen.
Desuden var han begyndt at lægge afstand til hende.
Hvor var det dog også taberagtigt at blive syg midt i det hele.
Hvor var det dog ynkeligt.
Der måtte jo være et eller andet i vejen med hende, tænkte han, da han skubbede hende ind på grusstien.
Hvorfor kunne han ikke bare have en mor som alle andre?
-	Er du så færdig med kemo nu?
spurgte han halvhjertet.
Hun kom til at grine, fordi hun netop havde forklaret ham
det stik modsatte.
-	Nej, sagde hun og fortsatte: - Men vi behøver heller ikke at tale mere om min sygdom, Fille.
Skal vi ikke bare nyde parken i tavshed?
Tre uger senere var hun død.
En pludselig forværring af hendes tilstand gjorde, at hun blev indlagt, men så blev hun pludselig udskrevet, og selvom Carsten ikke sagde det direkte, så vidste Filip udmærket, at hun var kommet hjem for at dø.
Han prøvede at sige til sig selv, at han var ligeglad, at det var bedre at få det overstået, han prøvede at lægge afstand til den syge, svedende krop i sengen, men han kunne ikke.
Han knælede ved hendes sygeleje, gravede sin hånd ind under hendes.
Selvom hun var træt og snøvlede en smule, forklarede hun ham igen og igen, at han nok skulle klare den.
-	Klare hvad? sagde Filip fortvivlet.
-	Du skal nok klare den, gentog hun.
- Dels er du en god, stærk dreng, dels er du fyldt til randen med kærlighed, nok til et helt liv.
-	Tro mig, hviskede hun.
- Du har fået det med, du behøver.
Annette brugte sine sidste kræfter på dette: ikke at slippe hans hånd.
Hun ville have, at det var ham, der slap, når han var klar.
Hun havde en følelse af, at hun burde sige til Filip, at han var den af hendes to sønner, der lignede hende mest, men så kom hun i tvivl om, hvorvidt det var klogt at sige sådan, om det var en velsignelse eller en forbandelse.
Øjeblikket efter var det for sent.
Filip mærkede hende langsomt slippe og blev desperat, han rykkede tættere på, holdt bedre fast.
Det forekom ham, at den røde natlampe oplyste hendes ansigt og hår på en måde, der gjorde det hele gulligt.
Eller hvidt.
Han kaldte på hende, klappede hende forsigtigt på kinden, prøvede at åbne hendes øjne.
Hun slap.
Hun slap, og han vidste ikke længere, hvem han var.
Det var som en elastik, der sprang, et sug af noget langt væk, en følelse af frit fald gennem himmelrummet.
Han løb ned ad trappen, stak fødderne i et par udtrådte Nike-gummisko.
Han løb og gik ned på stranden, råbte op til himlen:
-	Hvorfor?
Hvorfor gør du det her mod mig?
Hvad fanden er meningen?
Først på vej tilbage så han Carsten komme løbende ned mod ham, og selvom Carsten selv var rystet, var han dog ikke mere rystet, end at han forstod, at han måtte omfavne Filip og hans sorg.
Først senere samme aften indrømmede han over for sig selv, at han var misundelig over, at det var Filip og ikke ham selv, der havde siddet ved Annettes sygeleje, da hun døde.
Beslutningen om, at Filip skal søge ind på Birkerød Statsskole plus den tilhørende kostafdeling, bliver taget i maj, og herefter går forholdet mellem Filip og Christian hastigt ned ad bakke.
Filip har dårlig samvittighed over alt det, der står foran ham.
Alt det, han nu skal nyde og smage og mærke og opleve og besejre og krølle sammen og smide væk.
Carsten tilbyder at køre ham, og fordi den minibus med slisk og plads til kørestol, kommunen ellers har betalt, er på værksted, tager de den lille lånebil, Carsten har fået stillet til rådighed.
De kan have Christian med på bagsædet, men der er ikke plads til kørestolen i bagagerummet, og Carsten er holdt op med at tage nogen steder uden.
Afog til kan Christian gå selv, men så - helt pludseligt - kan han ikke, og Carsten kan støtte ham, men jo ikke bære ham.
Filip hader tanken om bagage og pakker så lidt som muligt, Carsten er ved at rengøre lånebilen lidt, så de kan ankomme standsmæssigt, som han siger med et glimt i øjet.
- Vil Herren tage plads?
Filip forstår ikke, hvorfor det er sjovt, og mærker det besværlige i at få sin lange krop ind i sådan en lille, firkantet metaldåse.
Hans hår er ikke nyvasket, men af en eller anden grund krøller det ekstra meget og bouncer på en måde, Filip ikke bryder sig om.
Han ligner jo en pige.
Han er iført en grøn
sweatshirt og sine knap så hvide Nike-sko.
Han har allerede smidt sin grønne Bergans-rygsæk ind bagagerummet.
Bildøren smækker i Carstens side, og de kører i stilhed.
Carsten spørger forsigtigt:
-	Glæder du dig?
-	Til hvad?
Først da de kører ind gennem Birkerød, begynder Carsten at sige noget om, at han håber det bedste for Filip, men Filip forstår stadig ikke rigtig, hvor han vil hen, føler sig ikke rigtig til stede.
Det bedste?
Hvad snakker han om?
Han skal jo bare i gymnasiet, ikke?
Er det noget at hidse sig op over?
Helt galt går det, da Carsten parkerer ved Birkerød Statsskole, slukker motoren og klapper Filip på låret.
-	Jeg håber, du bliver lykkelig her.
-	OK, siger Filip.
En time senere åbner han døren ind til det otte kvadratmeter store værelse og bemærker, at alt er hvidt ligesom på et hospital.
Morten snakker han med fra første dag.
Morten hjælper ham med at sætte en natlampe op og tilbyder ham efterfølgende te.
-Nu skal vi hygge, siger han.
Morten Hygge Jørgensen bliver hans første øgenavn på kostskolen, senere bare Morten Hygge.
Derudover hjælper Morten Filip med at holde styr på sine lektier og sine skemaer.
Det er noget, der er taget til, efter at Annette døde.
Alting sejler.
Filip har aldrig den rigtige tilmeldingsseddel på sig, og Morten nyder at hjælpe ham.
Morten er sådan: Han skal helst have nogen at passe på.
Hans hår er kort, grænsende til karse.
Ofte er de alene på A-gangen, når flertallet er taget hjem på
weekend.
Filip fordi han ikke vil hjem, Morten fordi han ikke har råd.
De første måneder prøver Filip at overbevise de andre om, at det egentlig er en kæmpe lettelse ikke at skulle hjem, ikke at have forældre.
Når først man er voksen, så er man fri, siger han.
Og måske har han ret.
I hvert fald nyder han, at han ikke behøver at frekventere barndomshjemmet mere, end han selv har lyst til.
Snart får han fast regning på Creme Fraiche i hovedgaden, og snart nyder han, at han kan tale med hvem som helst og banke de fleste i Meyer.
Det er i øvrigt på Creme Fraiche, at han en sen nat møder Anita, en færdiguddannet journalist, der er ti år ældre end ham selv.
Bagefter er han både stolt og flov over det, men i halvfuld tilstand på Creme Fraiche forekommer det ham, at hun er the one, et udtryk, han er modstander af, men alligevel er begyndt at bruge.
Han har en sløret idé om, at det er meget forståeligt, at han er sammen med en ældre kvinde, han er jo også selv meget moden.
Han ligger oven på hende, hendes bryster flyder ud som to flade poser.
Er hun mor til en dreng?
Han kan ikke huske det præcis.
Det, han husker bedst, er hans følelser, der pludselig vender vrangen ud: Det ene øjeblik er hun ekstremt tiltrækkende, det næste øjeblik bliver han skamfuld ved tanken om, at han har været nøgen sammen med hende.
Efter et par måneder tager han Morten med hjem i weekenden.
Tilfældet vil, at strandvejsvillaen det øjeblik, de åbner døren og råber „Hallo!"
op ad trappen og ud i køkkenet, er rungende tom.
Carsten er sikkert ved at hente Christian i et eller andet beskæftigelsestilbud eller køre ham ind i et konsultationsværelse et sted.
Filip går hen til det skinnende hvide køkkenbord, slår ud med armene og siger:
-Velkommen til min familie!
Det er hverken første eller sidste gang, det sker.
Nogle gange ligger der en seddel på køkkenbordet, andre gange ikke.
Heldigvis er køleskabet som regel fyldt op, og de går straks i gang med at lave tårnhøje sandwich med salat og Thousand Island-dressing, de steger cocktailpølser og tømmer ketchupflasken.
Så vipper de gummiskoene af, sådan: svup, smider sig i de dybe, hvide sofaer inde i stuen og spiller poker, mens lugten siver fra deres hvide tennisstrømper som giftgas.
Ikke sjældent lejer de videofilm på Carstens regning, de ser vold og porno og hæsblæsende biljagter, til de er blå i hovederne og trætte af litercola.
Når døren går op, og Carsten kommer hjem med Christian, springer Morten pligtskyldigt op, slukker fjernsynet og skynder sig at rydde af bordet.
Han spørger høfligt til, hvor de har været, hvad de har lavet.
Filip er imponeret over, så god Morten er til at tale med både Carsten og Christian, hvor hurtig han er til at finde ud af, hvor alting står.
Morten bevæger sig som en kat gennem den store strandvejsvilla uden at være imponeret.
Engang giver han ligefrem Filip et skulderklap og siger:
—	Hvor må du savne hende.
Dét er en bemærkning, der holder Filip vågen det meste af natten.
For er det virkelig så enkelt?
At han savner sin mor?
Er det bare det?
Morten er kun kommet på kostafdelingen, fordi der ikke er noget gymnasium på Møn.
I modsætning til mange af de andre er der ikke noget mærkeligt eller usædvanligt ved hans
familie.
Faktisk er hans familie så almindelig, at det grænser til det kedelige.
Morten overvejer faktisk, om hans liv ikke ville have været lidt mere interessant, hvis hans barndom også havde været mere problematisk.
Han kan se på de andre, at der bare sker mere.
Selvfølgelig er de også mere desperate, mere ulykkelige, men ja, de oplever også mere.
De. føler livet mere intenst.
Selv føler han altid, at han er for harmonisk.
Han vil bare gerne være med, han vil bare gerne hjælpe.
Er det så slemt?
Morten har ikke selv penge til billetten hjem, men Filip indvilger flere gange i at betale for dem begge.
Det er svært ikke at mærke et sug i maven, når han ser Mortens mor stå der i døren og lyse op som en anden sol.
Det er svært ikke at blive lidt misundelig, når han hører Mortens far, der har værksted i laden, åbne hoveddøren og længselsfuldt kalde på sin søn.
- Kaffe?
Birgit er aldrig mere end fem minutter om at spørge.
Filip sætter sig ved klapbordet i køkkenet.
Mortens hjem er sådan et, hvor man får lov til at være sig selv, være i fred med sine tanker.
Indretningen er påfaldende anderledes end hjemme hos ham selv.
Der er noget huleagtigt over stuehuset, noget, han bedst kan beskrive som landligt og gammeldags: måden, det hæklede tæppe sirligt ligger sammenfoldet ved siden af den orange lænestols grove, næsten flimrende stof, måden, de glittede ugeblade ligger i en massiv magasinholder, der står midt på gulvet.
Her kan tiden gå, her kan magasinerne uge efter uge passere gennem huset.
Birgit ved, at hans mor er død, men hun nævner det aldrig med et ord.
Filip kommer hurtigt til at føle sig så meget hjemme, at det er, som om Mortens familie også er hans familie.
Engang de hjælper John med at tække laden, kommer han
ligefrem til at kalde John for far.
De sidder i køkkenet, spiser hamburgerryg med hjemmelavet italiensk salat.
På dette tidspunkt er Filip sikker på, at også John og Birgit tænker på ham som en søn, og så ryger det ud af ham:
-Vil du række mig brødet, far?
På kostskolen viser Filip sig at være lidt af en indpisker.
Efter hans opfattelse er der alt, alt for mange, der sidder i opholdsstuens grønne lænestole og flæber over deres forældre, deres barndom, deres såkaldte problemer, men sagen er, at alle deres problemer bare er dårlige undskyldninger.
Folk ryger og drikker og sover for længe, fordi de er dovne.
Fordi de aldrig har oplevet, at det har konsekvenser.
Hvad regler angår, er han ikke bleg for at holde foredrag om, hvor vigtigt det er at overholde dem, på kostskolen og i verden som sådan.
Her tænker han på alt fra ordensregler til moralske love.
Heldigvis viser det sig hurtigt, at han er ret large, når det kommer til hans egne venner.
Nok kan han holde brandtaler om, hvor vigtigt det er med disciplin, men når det er Morten eller Mathias, en anden fyr, han er begyndt at hænge ud med, der har sovet for længe eller drukket lidt for meget til en fest, så er det pludselig noget, der kan ske for enhver, så er det pludselig meget menneskeligt.
I det hele taget er han god til at give sine venner tilladelse til at være, som de er, og indirekte svare på spørgsmålene:
Må jeg?
Kan jeg?
Ville det vare ok?
Til disse tre spørgsmål svarer Filip altid ja, ja og ja, og ved flere lejligheder (én gang, da det drejer sig om et stykke smadret inventar, en anden gang, da det drejer sig om en ustoppe-lig fest) er han den, der skærer igennem og siger: Det er ikke
nogens skyld.
Det skete bare.
Han holder hånden over sine venner og afslører, at moral for ham er en bøjelig størrelse.
Hvis moral?
I hvilken sammenhæng?
Filip er bange for at slås, han viger tilbage fra alt, hvad der har med fysiske styrkeprøver at gøre.
Kort
før 1 .g’
s afslutning er flertallet af eleverne på vej ind til København, fordi de skal høre C.V. Jørgensen i Saltlageret.
De er en større gruppe, nærmest hele årgangen.
Stemningen er god, folk har poser med øl.
Filip sakker bagud med to piger, hvis navne han har glemt, men den ene er fra Charlottenlund.
Helt nede ved stationen sker det så.
Filip og de to piger snakker om et eller andet privat, da en modgående rockertype kiler sig ind mellem dem.
Rockerfyren støder hårdt til Filips højre skulder.
Han når ikke at reagere, før en anden rocker spytter på ham, noget med, at han fandeme ikke skal gå og fylde hele fortovet, sådan en bøsserøv.
Filip er hurtig til at give en af pigerne den pose øl, de skulle drikke i toget, han siger:
-	Pas lige på den her.
Herefter løber han op til de andre, op på stationen.
Dér vil han være i sikkerhed, tænker han.
Men så snart han når op til de andre, indser han, at de to rockere stadig er efter ham.
Gruppen på stationen står som lammet og ser på, at Filip bliver indhentet.
De gør ingenting.
Kun Morten træder frem.
-	Hvad fanden foregår der her?
Lad ham være!
Morten bliver omgående slået i gulvet af den mindste rocker, en fyr med et tæt overskæg og noget rødligt på halsen.
Filip er halvvejs gennem gruppen og ser det ud af øjenkrogen.
Morten ligger halvt forvredet på fortovet.
Det slår klik for Filip.
Han vil løbe videre, løbe væk, men i stedet vender han rundt, flyver tilbage og tæsker den ene af rockerne hele vejen
tilbage over på den anden side af vejen.
Han har intet at slå med, det er kun knytnæver og et raseri, han ikke vidste, han besad.
Filip har på dette tidspunkt ikke været oppe at slås før, men nu sparker han benene væk under fyren, ser ham falde, hvorefter han sparker ham i maven.
Han bliver ved.
Han smadrer løs på den forsvarsløse rocker foran sig, som er det ikke bare en krop, han slår på, men noget, han slår ud af sig selv.
Han hører Mathias kalde langt væk, han mærker en hånd på sin skulder, Mathias’ stemme helt tæt på:
- Det er nok nu, siger Mathias.
— Du behøver ikke at slå ham ihjel.
Bagefter kan han ikke huske, hvad der er sket.
Lod de virkelig bare rockeren ligge der i sit eget blod?
Hvad skete der med den anden?
Filip ved det ikke, men én ting ved han: Han vil aldrig mere slås.
Ikke engang for sjov.
I toget kigger han på Mathias, som sender ham et anerkendende blik.
Dette er en verden, Mathias kender.
-Du skal ikke være bange, hvisker han.
Nanna bliver Filip forelsket i, første gang han ser hende.
Han har været på skolen mindre end et døgn, han har ikke engang pakket sine tasker ud.
Måske er det derfor, han er så blottet, nervøs.
Han kommer gående ned ad gangen fra den ene side, hun kommer fra den anden.
Han har en lille flok omkring sig, hun er alene, halvvejs gemt i hår.
En nat ligger de inde på hendes værelse og taler om fremtiden.
Nanna er sådan en kreatype, der selv syr sine tasker, selv farver sit tøj.
Hun fortæller, at hun altid har drømt om at åbne en butik i København.
Måske noget design?
Hun vil
importere stoffer og kunsthåndværk fra hele verden, hun har allerede lavet et logo, der er holdt i lilla og blåt.
Nanna siger, at hun er smigret over hans opmærksomhed.
Men så græder hun, og Filip tror, at hendes hjerte er helt åbent.
Hun forklarer, at hun ikke kan være kæreste med ham på grund af noget, der er sket, før hun startede på skolen.
Hun er ødelagt, siger hun.
Hun er muligvis nødt til at gå til psykolog.
Han er selvsagt skuffet, men han lader, som om det er OK, at det udelukkende er et spørgsmål om timing.
Han prøver igen og igen at score hende til tonerne af „Fame“ og „Let’s Groove“, han er uforstående over for hendes kommentar om, at han er for intens.
Han hører det vel knap nok, da hun en dag til morgensamling prøver at forklare ham, at hun umuligt kan leve op til hans forventninger.
Filip forstår ikke, hvordan han kunne tabe sit hjerte til hende på et øjeblik.
Han forstår ikke, hvorfor han er så usikker, en enkelt gang ryster han ligefrem på hænderne, da hun kommer ind i rummet.
Men han forstår, at hun ikke vil have ham, og igen prøver han at gemme sig bag sin maske: Han kan sagtens tåle hendes afvisning.
Nanna bliver en del af deres lille gruppe.
De går i byen sammen, de hjælper hinanden med lektier og opgaver, de sumper sammen på lænestolene i opholdsstuen.
Filip, der før var overbevist om, at det i livet gælder om at følge reglerne og gøre en indsats, bliver pludselig også en af dem, der ryger fede og drikker billig papvin til klokken fem om morgenen.
At Nanna i 2.g bliver forelsket i en fyr, der hedder Torsten, er selvsagt noget, Filip prøver ikke at tænke for meget over.
Af samme grund bliver Nannas skiftende forelskelser snart noget,
der er omgærdet af en hemmelig, fælles forståelse: spørgsmål, der bliver hængende i luften, pludselige emneskift:
Det Vi Ikke Taler Om.
Hvad Carsten angår, sætter han kun sine ben på Birkerød Statsskole to gange: første gang, da han afleverer Filip, og anden gang i forbindelse med translokationen.
Første gang er Filip lettet over, at Christian ikke skal med, anden gang spørger han ængsteligt, om ikke det er skidt for Christian at se ham så glad, men Carsten hører ikke, hvad Filip egentlig spørger om, og slår bare en skraldlatter op:
- Selvfølgelig kommer vi, Filip, vi er din familie.
Allerede da Filip ringer til sin farfar og bekræfter, at han nu har sendt en ansøgning om at blive optaget på jurastudiet,
er Filips farfar i gang med papirarbejdet på en flot lejlighed, en fjern slægtning netop er fraflyttet.
— Det er de bedste nyheder, jeg har fået, siden Schliiter kom til, grynter han fornøjet.
Filip henter nøglen i Hellerup, og samme eftermiddag står han og Morten og Mathias foran opgangen.
De myldrer op ad trappen og ind ad døren som nye, friske sædceller, der ivrigt styrer ind i en varm, glødende kvindekrop.
Morten og Mathias er imponerede, nærmest bukkende over for Filip og hans helt utrolige held.
Tænk, at der overhovedet findes sådanne lejligheder i København!
Filip spankulerer undersøgende rundt.
Hans hænder er samlet på ryggen, han er rank og usårlig som en konge.
På den ene side dette: Han forventer, at livet vil arte sig, han forventer lejligheder af denne størrelse.
Og så på den anden side følelsen af, at han blotter sig, følelsen af, at hans held hvert øjeblik kan blive vekslet til det modsatte.
Han har godt nok fået at vide, at det er en sywærelses, der ligger på fjerde sal med udsigt ud over Peblingesøen, men han er alligevel nærmest benovet.
Fire store stuer en suite, tre soveværelser, et badekar på løvefødder plus en mængde elegante detaljer i alt fra loftrosetter til
radiatorskjulere.
For enden af en vindeltrappe er der tilmed et lille tårn.
Et tårn!
Det er jo skørt.
Filip stiller sig ved et af vinduerne og kigger ud over Søerne.
Han kan ikke forestille sig noget bedre sted at bo, han kan ikke forestille sig bedre venner.
Han trækker vejret dybt ned i lungerne.
Hvor er Nanna?
Hun sagde, at hun ville komme, så hurtigt hun kunne.
I samme øjeblik klapper Mathias Filip på skulderen og siger:
-	Hold kæft, hvor kan du holde mange fede fester her, mand!
Hold kæft, hvor vil folk bare blive beærede over at blive inviteret, ikke?
Det bliver bare så fedt for dem!
Og dem, der ikke bliver inviterede ... Mand, de bliver bare så ... pisse'misundelige.
Han griner indforstået, øjnene er smalle sprækker, fortænderne er store og firkantede.
Morten stikker et forsigtigt, rundt hoved ind i værelset, fabler noget om, at det skam er en rigtig god lejlighed (en fin lejlighed, tilføjer han), men at der selvfølgelig er plads til forbedringer.
-	Jo, jo, siger han og laver et knæk med den ene arm som for at sige: Kom med, så skal jeg vise jer, hvad jeg mener.
Filip smiler til Mathias og går modvilligt med, for det er typisk Morten: altid lige noget, man kan forbedre, male, lave lidt om.
Og altid med hans hjælp.
På vej gennem stuen hører Filip dørtelefonen og føler sig sikker på, at det er Nanna.
Han forestiller sig, at grunden til, at hun har droppet Torsten, er, at hun nu omsider har forstået, at de to hører sammen.
Han fantaserer om, hvordan det vil blive, når hun engang er hans, når hun en dag blotter sin hemmelighed.
For det er han stadig overbevist om, at hun vil gøre.
At hun vil blive.
Hele vejen gennem gymnasietiden har
Morten og Mathias været sådan en slags rådgivningsgruppe for ham (Tøserådet kalder de sig selv):
Hvordan kan han score Nanna?
Er det overhovedet muligt?
Morten har hele tiden været af den opfattelse, at Filip bare skal klø på: vise hende sin vedvarende interesse.
Til sidst vil hun kunne mærke, at han virkelig mener det.
Til sidst vil hun overgive sig, bøje sig som et strå i vinden.
-Og du er vinden! siger han.
- Hendes skæbne!
Mathias er mere optaget af, hvilke signaler hun sender.
Mere end én gang hvisker han til Filip: Gør hende jaloux!
Nu!
Og resultatet er, at Filip slingrer mellem flere forskellige strategier: Det ene øjeblik prøver han at gøre hende jaloux, det næste øjeblik erklærer han hende sin udødelige troskab.
Dog: Så længe hun ikke vil have sex med ham, må hun finde sig i, at han har lidt one night stands rundtomkring.
Det er noget, han har formuleret på en fedtet seddel, han har givet hende:
Jeg er jo kun en dreng/mand/menneske, står der.
Filip summer hende ind, og snart står hun i døren og kigger rundt, hun giver dem alle sammen et hurtigt kram, nikker anerkendende og smider sig på en ottoman i den største stue.
Halvt gemt bag sit lange hår og sine løse gevandter tænder hun sin walkman og skriver i den dagbog, der følger hende overalt.
Hun tager et stykke tyggegummi fra en gnidret sammenpresset pakke: Stimorol.
-	Pæn lejlighed, siger hun, da drengene passerer.
- Og stor.
Filip strejfer hendes skulder med hånden, hun er i færd
med at knase sukkerlaget.
-	Jeg er så glad for, at du kom.
Morten standser lidt længere fremme og rømmer sig, hans røde strømpesokker lyser pludselig på en underlig, sårbar måde:
-	Ja, her kunne man jo med fordel sætte en væg op, og det kunne man gøre, helt uden at stukken bliver ødelagt.
Kan I ikke se det?
Jeg vil næsten tro, at der engang har været en væg her.
På den måde kan man få to adskilte rum, en sofa på hver væg, og således én man kan sidde i, når man vil se solen stå op ...
Her drejer han rundt på hælen:
-	... og én, man kan sidde i, når man vil se solen gå ned.
Hvad siger I,
er jeg ikke genial?
Filip nikker og siger, at han er i tvivl.
Morten taler nervøst om ganglinjer og om, at de fleste rum er hyggeligere, når der ikke er for mange døre, og så strander diskussionen på det faktum, at Morten bruger et ord som „rumadskillelse“.
Filip mener nemlig ikke, at der er noget, der hedder „rumadskil-lelse“, det lyder jo helt fjollet!
Som om man bare kan tage to rum og skille dem ad!
Og bare fordi der er noget, der hedder „etageadskillelse", er det jo ikke ensbetydende med, at man bare selv kan mixe et ord som „rumadskillelse".
Morten håner ham og siger, at det altså er lige ud ad landevejen, han kan selv slå det op i en ordbog, han er sikker, sikker, sikker.
Indtil Filip siger, at han stadig synes, det er en dårlig idé med en skillevæg.
Han kigger på Nanna.
-	Jeg kan godt lide store, åbne rum, siger han.
Lejligheden er stadig fuld af den tidligere ejers møbler, chatoller og vitrineskabe, vippespejle og støvede lysekroner.
Ufatteligt, at nogen har ønsket at omgive sig med den slags!
Men nu er det også slut.
Sammen med Morten bærer Filip det meste ned i gården og ind i et rum, der er beregnet til storskrald.
Carsten siger, at der garanteret er noget af det, der kan sælges, men Filip mener, at det umuligt kan være noget værd.
Hvem skulle dog samle på sådan noget gammelt lort?
Filip tømmer lejligheden, insisterer på selv at male væggene, spartle og slibe, og da han er færdig, er det så tomt, at det runger.
Carsten tilbyder ham penge, så han kan tage i Ikea, men Filip ønsker ikke at stå i gæld til sin far, ikke på den måde, og derfor bliver lejligheden kun langsomt beboelig.
Da Filip flytter ind, er der to campingstole i stuen, i de små værelser ud mod gården ligger der et par skumgummimadrasser.
Også udsmykningen er sparsom.
Faktisk er der i en lang periode kun to ophængte plakater i den store lejlighed.
Én i køkkenet, der forestiller Che Guevara, komplet med baret og cigar, og én på Filips værelse, der er indkøbt på Louisiana og forestiller en sort kvinde på blå baggrund, gule stjerner.
Det eneste rum, der er møbleret, er køkkenet, hvor Filip har ladet den gamle dames spisebord og stole og tallerkener med blomstermotiv blive.
To smedejernsgryder
med låg er faldet for hans nåde, og han har selv været nede i Importøren og købe en splinterny Tefal-pande.
Fra starten har det været meningen, at både Nanna, Mathias og Morten kan komme og bo, som de vil, og derfor har Filip fået lavet tre ekstranøgler i en nøglebar i Blågårdsgade, én til hver.
Da der skal holdes housewarming, går de fire venner i gang med at gøre rent, eller rettere: Tre af dem gør.
Nanna kommer for sent, og da hun endelig kommer, bliver Filip helt forfjamsket.
Støvsugeren larmer om kap med Mathias, der synger så falsk og hjerteskærende, at en håndfuld kattekillinger sikkert allerede er ved at dø i et parallelunivers et sted.
Nannas hår er på dette tidspunkt delvist brunt og delvist hennafarvet, og som det er typisk hende, slår hun sig ned i køkkenet og pakker sin taske ud.
Der er noget provokerende ved hendes tillid til verden, ved, at dagbøger, breve, penge, klippekort og nøgler altid ligger spredt rundt omkring hende, som om ingen kunne finde på at stjæle det.
Hun sætter vand over til te, og det strejfer hende ikke engang, at hun skal gå ind og hjælpe de andre.
Faktisk er det, som om hun bare ved at sidde der i køkkenet opfylder sin funktion.
Hun drikker lidt te og er Det er noget, hun har forklaret drengene.
Det er så sindssygt vigtigt bare at vare.
I dette øjeblik tumler hun med et filosofisk problem:
Eksisterer jeg egentlig, hvis ingen ser mig?
Findes jeg, hvis ikke i et rum?
Mathias kan ikke mere.
Han glider ned ad stigen.
— Pause, ikke?
Han klapper på sin lomme for at være sikker på, at han har smøger.
De kommer ud i køkkenet som legesyge småbjørne, og det
blik, de sender Nanna, siger muligvis noget om deres forhold til kvinder generelt: Mathias, der så let føler sig utilpas - og altid tænker på, hvordan noget virker.
Morten, der straks omfavner Nanna, snuser til hende og får hende til at føle sig godt tilpas.
Filip er en omvandrende container af seksuel energi.
Nanna hilser på dem én for én, ser dem længe i øjnene.
Da kun kommer til Filip, spørger hun:
- Vil I have te?
Fian betragter hende pille et tobaksblad af underlæben.
Festen er længe om at komme i gang.
De fire venner går uroligt omkring, og de få gæster, der er kommet, kan mærke uroen.
Mathias siger opgivende:
- Hvad skal vi også med gæster?
Har vi ikke nok i os selv?
Kommentaren gør Filip irriteret, for hvad er meningen med at holde housewarming, hvis der ikke kommer nogen?
Han hader at vente.
Han hader grumsede situationer.
Desuden har han det, som om der er nogen et sted i universet, der har brudt en aftale, og han bryder sig ikke om folk, der bryder deres aftaler.
Men festen kommer i gang.
Mathias står i døren for at være sikker på, at alle ser ham og opfatter ham som en del af arrangørgruppen - for således er han lidt højere i hierarkiet, end hvis han bare var inviteret og måske ovenikøbet af en inferiør person.
Morten svæver over vandene og sørger for, at alle får en velkomstdrink, og da han har sikret sig det, introducerer han x for y, og y for x, han hilser og vinker og gør ved.
Musikken består på dette tidspunkt af et kassettebånd, Morten har fremstillet og skrevet „Festbånd 1 “ hen over.
Da Morten er sikker på, at alle har det godt, glider han ud i køkkenet på en bølge af velvære, han smider sig i en dyb lænestol, sætter sig uforvarende på en mexicansk hat, han straks
fjerner, kroppen er tung.
Han vil ryge en joint.
Han lukker øjnene og mærker, hvor lykkelig han er.
Han tænder med sin orange lighter, læner sig tilbage, i ét med nuet og alligevel optaget af fremtiden.
På dette tidspunkt forestiller Morten sig sin umiddelbare fremtid som noget, der indeholder et dykkercertifikat og spontane rejser mellem græske øer.
Morten er ved at inhalere dybt, da døren går op.
Han tæller 5-6-7, og Mathias spørger:
-	Hvad laver du?
Alle kan vel se, hvad han laver.
Alle kan vel kaste ét blik på Morten og se, hvad fanden i helvede han laver.
Det er typisk Mathias, denne jeg-er-netop-landet-fra-månen-før-mig-til-jeres-leder-attitude, denne væren helt blank, tom.
Hvem mig?
Hvad?
Hvor?
Nanna mener, at der må være tale om et psykisk forsvar af en slags, Filip kalder ham Mind-the-less og siger, at det er et mirakel, at han ikke også snubler over sine egne ben.
Mærkeligt nok bliver Mathias aldrig sur.
-	Du kan vel se, hvad fanden jeg laver, siger Morten irriteret.
-Jeg ryger en joint.
Røgen står ud af næse og mund.
-	Nå, OK, jamen, hvis jeg ikke må være med, så ...
Mathias er allerede ved at bakke, hans ansigt afslører intet.
-Men du har jo ikke spurgt, om du må være med, vel?
Hvordan fanden kan du vide, at du ikke må være med, når du ikke har spurgt?
Mathias får det udtryk i øjnene, hovedet lidt på skrå.
-	Må jeg være med?
-	Ja, siger Morten eftergivende og griner.
- Du er så hjernedød, mand.
Jeg tror ikke, der er nogen i verden, der er mere hjernedød end dig.
Mathias sætter sig omvendt på en stol.
Han begynder at fortælle, at han for nylig så to fyre dyrke karate i et lokale i Slotsgade, og det var så fedt, mand.
De sidste mange år har han ledt efter en eller anden form for kampsport.
- Karate, gentager Morten betaget.
Han lukker øjnene.
Han flyver.
Nanna har på dette tidspunkt placeret sig strategisk midt i rummet, hvor hun stråler.
Hele aftenen har hun ventet på, at en fyr, der hedder Steen, skal komme.
Hun har haft nogle smarte sko på, men fordi de klemmer, har hun smidt dem.
Hendes strømper er tynde og gule.
Steen går på Kunstakademiet, og hun vil meget gerne høre hans mening om en skulptur, hun overvejer at søge om optagelse med.
Det er ikke noget, drengene rigtig forstår.
At kunsten er hendes fremtid.
Hun mærker, at Filip betragter hende fra den anden side af dansegulvet.
I glimt kan hun faktisk godt se dem være sammen.
Og så alligevel ikke.
Der er for meget Hellerup, for meget strandvejsvilla over ham.
Filip føler sig pludselig dårlig og går ud i køkkenet, hvor Morten og Mathias lige er blevet enige om at gå ind og danse.
Filip betragter Mathias’ usnørede, beskidte snørebånd og stiller sig hen ved vasken.
Pludselig kommer det, han kaster op.
Nanna er stadig beskæftiget med at stråle og opdager derfor ikke, at de andre er i køkkenet.
Hun vil danse.
Sammen med Steen eller alene, det betyder ikke så meget.
Hun går ud på gulvet, begynder at bevæge sig.
95 % af gæsterne har gået på Birkerød Statsskole, over halvdelen har gået på kostafdelingen.
Det er forbløffende få, der har taget studentereksamen.
De fleste er enten ikke gået op, eller også har de fået 00 eller 03.
Hash har været det altoverskyggende problem.
Omsider finder hun Steen og inviterer ham med ud på dansegulvet.
Han har en blomstret skjorte på, hun peger halvhjertet med en finger.
Filip kommer ud fra køkkenet, han har stadig en dårlig smag i munden.
Hvorfor danser Nanna også med Steen?
Har hun ikke sagt, at hun ikke kan tåle at være tæt på nogen?
Eller er det bare ham, hun ikke kan lide?
Musikken skifter til „I Can Hear Your Heartbeat“.
Flere har en velkomstdrink eller en øl i hånden.
I køkkenet er Morten ved at lufte ud, Nanna har trukket Steen med hen til vindeltrappen, hun vil vise ham udsigten ud over København.
Filip lister ud på badeværelset for at børste tænder.
Mathias stikker hovedet ud til ham:
- Nu må du snart glemme hende, Filip.
Er du ikke klar over, hvor mange piger her der ville give deres højre arm for at være sammen med dig?
Katrine har kigget i Filips retning hele aftenen og bliver glad, da han endelig kommer over til hende.
Filip ser det straks og hvisker i hendes øre, at han er vild med hende.
Faktisk er han så vild med hende, at han næsten ikke kan styre det.
Han er bange for de følelser, hun vækker i ham, siger han.
Dét virker.
Og efterfølgende er folks meninger delte.
Er det mon med vilje, at Filip lader døren ind til det værelse, hvor de har sex, stå på klem?
Er det et udtryk for beregning, at alle i pausen mellem to numre kan høre, præcis hvor dyb Katrines orgasme er?
Vil han gøre Nanna jaloux?
Eller er det andre piger, han vil gøre nysgerrige?
Er det en slags visitkort?
Da de endelig kommer ud, rødmer Katrine.
Filip er en gentleman, der holder om hende og hvisker, at hun er fantastisk.
Nogle fester stædigt videre, andre går hjem og hvorfor
ikke?
Klokken er mange, og der er sket det, der skal ske.
Festen er allerede indlejret i den fælles hukommelse som festen-hvor-Filip-og-Katrine-havde-sex-for-åben-dør.
Filip har bare fødder.
Efter sommerferien begynder Filip på jura, han skal møde i en baggård i Vestergade.
Lokalerne ligner noget, der er løgn, betonsøjler og linoleumsgulve.
Ikke lige sådan, han havde forestillet sig det.
Han er iført en kabelstrikket sweater, ba-sketstøvler og jeans.
Hans hår er halvlangt og krøllet, lidt ude af kontrol.
På vej op ad trappen møder han én, han kender fra folkeskolen, og sådan bliver det ved de kommende dage.
Der er hele tiden nogen, han kender, nogen, han har set før, venners venner.
Første dag lykkes det ham ovenikøbet at møde både Basse og Gøje, to af de børnebørn, han har mødt oppe hos sin farfar.
Han og et par andre fra klassen slentrer ned til Jur. Lab. på en måde, der bedst kan beskrives som skødesløs.
Jo, det er dem, der har arvet retten til riget, dem, hvis forældre og bedsteforældre er berømte advokater, højesteretsdommere og departementschefer, dem, der kender byens retssale som deres egne bukselommer, dem, der er vant til at procedere — og vinde.
Hør nu her, siger deres udstråling.
Vi er loven.
Hvem fanden er du?
Filip brænder læberne på den skoldhede kakao i plastikbægeret, kigger rundt på de andre.
Nervøsiteten er væk.
Selvom han går på hold med hende, bemærker han hende først den følgende uge.
Hun er iført en blå blazer og golfsko.
Golfsko?
Han smiler.
Det ser virkelig dumt ud.
Efter en
manuduktionstime i person-, familie- og arveret spørger han hende, hvad hun hedder.
Han gentager navnet Gitte, som om det smager lidt anderledes, end han havde forventet.
Om hun ikke vil med ned på Jur. Lab. og have en kop kakao?
Hun smiler overrasket og følger med.
Filip trækker to kopper kakao i automaten og har en følelse af, at alt står åbent.
Han foreslår, at de former en læsegruppe.
-	Os to?
Hvorfor?
Filip kan ikke helt sige hvorfor.
Han har bare en fornemmelse af, at de vil være effektive sammen.
-	Effektive?
Du forstår at charmere en pige, hva ?
Men faktisk er hun allerede charmeret, og Filip har set rigtigt.
De supplerer hinanden godt.
Gitte har for eksempel sindssygt godt styr på det lektionskatalog, de fik udleveret første dag, noget, Filip stadig kæmper med.
-	Åhr, pokkers, kan han sige.
- Vi har CF om lidt, men med hvem og hvor?
-	Det står jo dér, fjolle, Anneks A!
Gitte peger ned i lektionskataloget.
-Men er det så i Studiestræde eller på Frue Plads?
Filip lader sig føre rundt af hende:
Undervisningen på 1. år foregår seks forskellige steder i Indre By.
De andre begynder at kalde dem Den smukke duo eller eventuelt B-duoen, fordi de går på hold B.
Derfor varer det heller ikke længe, før de er nødt til at have den samtale.
Samtal*?«.
Filip har ved flere lejligheder lagt op til hende, ved to forskellige fester har han lænet sig kælent ind mod hende, kysset hende i nakken, kigget på hende på dén måde.
Men han har også forklaret hende, at hans hjerte tilhører en pige, der hedder Nanna.
Det er november.
-Enten er man rigtige kærester, eller også er man ikke, siger Gitte, da de forlader Gråbrødre Torv.
Filip siger, at han ikke er parat til at opgive Nanna.
Gitte himler.
-	Du får det til at lyde som et afkald?
Der er jo intet imellem jer!
-	Er der ikke det?
-	Nej!
På vej over Bispetorvet prøver han at gøre det til en joke.
Det regner.
Han siger:
-Jeg er ikke parat til en eksklusivaftale, Gitte.
Se på mig.
Det må du da kunne forstå.
De fortsætter som før, de bliver ved med at supplere hinanden, de er venner.
Det er kun, når Gitte bliver fuld, at hun mørkt snøvler, at det er unaturligt for piger og drenge at være venner.
I forbindelse med en opgave inviterer hun Filip med hjem til sine forældre i Glostrup, og her præsenterer hun ham netop som det - en god ven.
Hun har udtrykkelig sagt, at det ikke er hendes idé, det er hendes mor, der gerne vil møde nogle af hendes studiekammerater.
De kan tage derud om fredagen, og hele lørdagen kan de studere på hendes værelse i kælderen — uden afbrydelser.
Om han vil med?
Filip synes, det lyder interessant, faktisk har han selv tænkt på det.
Han vil gerne møde Gittes forældre.
Han vil gerne se, hvor hun kommer fra.
Gittes barndomshjem ligger for enden af en stille villavej og er vel det, man kalder en bungalow.
Trappen op til huset er i overstørrelse, gammel og støbt og smuldrende.
Gittes mor nærmest river døren op:
-Nå, dér er I?
Jeg var begyndt at blive bekymret.
Hun klapper Filip på skulderen og giver ham en følelse af, at de allerede er nært forbundne.
Filip er positivt overrasket.
Han havde frygtet, at det hele ville blive pinligt.
Forkert.
Hvem vælger egentlig også at bo i Glostrup?
Og hvorfor?
Gittes mor fører dem ud i havestuen, hvor hun er ved at dække op med øl, sodavand og chips i glasskåle.
-	En lille forfriskning?
Der er en lethed over hende, Filips hår falder næsten ned i øjnene.
-Ja, hvorfor ikke?
Gittes mor siger, at det er så hyggeligt at møde nogle af Gittes studiekammerater.
Da Gitte går på toilettet, spørger hun, om Filip overhovedet ved, hvorfor Gitte studerer jura?
Filip kigger ud i haven, et legehus i den fjerne ende.
-Næ, egentlig ikke.
Jeg troede bare, at hun interesserede sig for jura, siger han og får lidt skum på overlæben.
- Har I andre jurister i familien?
Gittes mor griner, og Filip bemærker, at lysestagerne i vindueskarmen er forsynet med hæklede lysmanchetter.
-Ja, min mand er jo opsat på, at Gitte skal hjælpe os med at føre Danco ind i det nye årtusinde.
Hun rømmer sig.
-Gitte har jo også tre mindre søskende.
Senere bliver han henvist til en grøn sofa inde i stuen.
Gulvtæppet er så langhåret, at det føles som at gå på en græsplæne.
Malerierne hænger symmetrisk på de fire vægge og har alle naturmotiver.
Der er hyggeligt, men Gitte er anderledes i disse omgivelser.
Han gransker sin hjerne.
Kan han tillade sig at spørge, hvad Danco er?
Har Gitte fortalt ham det?
Han kan ikke huske det.
Gittes far kommer pustende ind ad døren
i sidste øjeblik før middagen, han har været til et uopsætteligt møde.
-	Det er jo meget sæsonbetonet, siger han og regner med, at Filip forstår.
Han holder en kunstpause, kigger på Filip som på en kommende svigersøn.
-	Er du ikke i familie med ... ?
Han nævner Filips farfar, og Filip nikker forsigtigt.
Efterhånden er det helt umuligt at spørge, hvad slags virksomhed Danco egentlig er.
Filip må skjule sit manglende kendskab til familieforetagendet bedst muligt.
Først da han og Gitte ligger på hver sin skibsbriks i hendes gamle værelse, får han mod til at spørge.
Det føles forkert, at de ligger i hver sin seng.
De er jo mere end venner.
Hvorfor ikke bare indrømme det?
Det med Nanna er også ved at gå over.
I mørket ligger han og kigger op på plakaterne, der må have hængt der længe: en hesteplakat, en helfigur af James Dean.
Gitte opremser Dancos varesortiment, for egentlig startede det som en almindelig planteskole, men efterhånden eksporterer de frø til hele verden.
-	Far siger, at firmaet kan holde os i live i nogle generationer endnu, siger hun.
Filip ved ikke, hvad han skal svare, i stedet rejser han sig, løfter hendes dyne og kryber ind til hende.
-Nu skal vi ikke snakke mere, siger han og begynder at trække hendes T-shirt op over hendes hoved.
Glostrup.
Der er et eller andet ved det hele, der ikke er helt rigtigt.
Bagefter ligger han ved siden af hende, kysser hende på kinden og kravler over i sin egen seng.
Da hun er faldet i søvn,
tørrer han sig med hendes T-shirt, der ligger på gulvet mellem dem.
Han ligger i måneskinnet med hænderne foldet bag nakken.
Han tænker på sin far, på sine forældre.
Hans mor har aldrig sagt noget direkte, men i de sidste år kunne Filip se på hende, at hun ikke var glad.
Faktisk forestiller han sig nogle gange, at kræften kom så hurtigt og slog hende ihjel - fordi hun ikke var glad.
Det piner ham, at han ikke kendte hende bedre.
Var hun egentlig tilfreds med at gå hjemme?
Han fantaserer om, at hun i stedet for at dø havde ladet sig skille.
Så ville hun måske også have haft mere tid til ham.
Han hader sin far for at have været så meget væk, for evig og altid at skulle snakke i telefon og besvare breve, lukke en handel.
Det var også dét, det der slog hende ihjel, tænker Filip bittert.
Og flere fortvivlede timer senere: Det kan jeg gøre bedre.
Sådan skal mit ægteskab i hvert fald ikke være.
Efterhånden skaber Filip og Morten og Nanna en tradition med at spise sammen om fredagen.
Fredagsmiddage.
Menuen ved disse lejligheder er lammesteg, flødekartofler og grøn salat (— men hvorfor kalder man det egentlig grøn salat, spørger Mathias næsten hver eneste gang, de får det.
- Der findes jo ikke ligefrem gul eller rød salat, vel?
Hvorfor gå rundt og gentage det indlysende?
I begyndelsen forsøger Filip at svare ham, men efterhånden bliver det til faste replikker mellem dem.
—Sagde du grøn salat?
—	Er der nogen, der vil have lidt grøn salat?).
Fredagsmiddage.
Det er som at åbne en dør, bag hvilken man finder bløde solnedgange og behagelig møblering.
Nanna er blevet optaget på Kunstakademiet og gør et sidste forsøg på at få Filip til at forstå kunstens funktion i samfundet.
Allerede her synes hun faktisk, at hun har strakt sig for langt, for ordet „kunst“ og „funktion" i samme sætning?
Det skurrer.
Det er næsten at forråde kunstens væsen at tale om det på den måde.
I det hele taget handler alt om måder.
Filip spørger, om hun er i gang med nogle nye skulpturer.
Har hun nogle gode lærere?
Hvordan er de andre elever?
—	Det hedder ikke elever, siger Nanna fortørnet over, at han kan være så dum.
-	Studerende?
-	Kunstakademiet er jo bare en ramme, siger hun tørt og skifter emne.
Mathias lufter en idé om muligvis at rejse til Japan for at blive endnu bedre til karate, og bordet rundt opfordrer man ham til at følge sine drømme.
-	Bare følg dine drømme, Mathias!
Vi andre er her stadig, når du kommer hjem.
Filip løfter sit glas.
Morten har mødt en pige til en personalefest i børnehaven, hvilket får Filip til at gøre nar ad ham, for hvordan kan man overhovedet undgå at møde en pige til en fest i en børnehave.
Nanna siger, at han skal passe på.
-Du tiltrækker kun piger, der skal reddes, siger hun.
- En kvinde vil ikke have en mand, der giver hende ret i alt, vel?
Filip nikker, og Morten lader emnet falde.
Flans venner ved tydeligvis ikke, hvad de taler om.
Nanna overvejer at fortælle lidt mere om Kunstakademiet, da telefonen ringer.
Filip tager den, og Gitte forklarer, at hun er nødt til at tale med ham „under fire øjne.
“-	Kan du ikke komme herop, spørger Filip.
- Vi sidder lige og spiser.
-	Jeg skal tale med dig alene.
-Jeg har ingen hemmeligheder for mine venner! siger Filip så højt, at alle kan høre det.
De aftaler at mødes på Kroteket en time senere.
Stemningen på Kroteket er høj, da de fire venner kommer ind.
En høj, violinspillende kvinde, der præsenterer sig selv som Anne, blinker til Morten, som straks kigger ned i klinkegulvet.
Trommeslageren fyrer en solo af, næsten som en
øjeblikkelig kommentar.
Vennerne arbejder sig hilsende og smilende op mod baren, hvor der er kø.
En øl bliver til flere, og Filip kigger igen og igen på sit ur.
Hvor er Gitte dog, og hvad vil hun?
Skal han gå op i lejligheden og ringe?
Eller skal han bare blive stående og håbe på, at hun kommer?
Han står ved siden af Nanna, han dufter i smug til hendes hår, fortaber sig.
-	Må jeg ikke få en tår af din øl?
Det er Gitte, der spørger.
Hun er et hoved mindre end Filip.
Filip trækker hende med ud på dansegulvet, men egentlig har han ikke lyst til at danse, han danser desperat.
Nanna står helt tæt sammen med en fyr, han ikke kender.
Først efter flere øl, flere danse, trækker Filip hende med ind i billardrummet, hvor de står helt tæt i hjørnet.
Han lægger en hånd på hendes skulder.
-	Hvad er det, Gitte?
Hvad er det, vi skal tale om?
Hun hvisker til ham, at hun er gravid.
Hun har taget en test hver morgen fem dage i træk, og de er alle sammen positive.
Desuden har hun kastet op.
Filip tænker sig om i 30 sekunder og siger, at hun er nødt til at få det fjernet, hun kan da ikke blive mor.
Han kan ikke blive far!
Det vil tage dem begge helt ud af spillet.
-	Sådan, siger han og knipser foran hendes øjne.
Han har det, som om hun har forrådt ham.
En fremmed mand passerer tæt forbi dem, lydniveauet stiger.
Hun siger noget, han ikke kan høre.
-	Har du da været i seng med andre, spørger han gennem røgen og larmen, hun ser ud til at svede.
-	Hvad?
Han forsøger at smile, men han er rasende.
- For helvede, Gitte!
Han må ud.
Det er for varmt, for støjende, for ulideligt.
Han stiller sin halvtomme øl på en højtaler og forlader Krote-ket uden sin jakke.
Han går målrettet hjem og tænker, at han aldrig, aldrig nogensinde vil have en kæreste igen, ikke efter dette.
Desuden er det Gitte, der har kvajet sig.
Han tømmer en halv flaske whisky, går i seng og tænker: Nej, fandeme nej.
Dagen efter har han voldsom hovedpine, men han cykler alligevel ud på Grønjordskollegiet for at finde Gitte og sige undskyld.
Han har tænkt over det.
Hvad enten det er hovedpinen eller fornuften, der taler: Han vil hjælpe, uanset hvad hun vælger.
Han vil ikke kunne leve med sig selv, hvis han bare dropper hende.
Han er også nødt til at snakke med Nanna.
Det kan jo ikke blive ved.
At han skal gå og såre alle mulige andre piger, mens han venter på hende.
Spår hun overhovedet deres forhold nogen chancer?
Hun er snart nødt til at give ham et ærligt svar.
På grund af hovedpinen holder han en pause på Langebro, han støtter sin beskidte sko mod gelænderet og kigger ned mod H.C. Ørstedsværket.
Han har svært ved at trække vejret.
Han bebrejder sig selv, at han forlod Kroteket i vrede.
Gitte er ikke hjemme.
Hun åbner i hvert fald ikke døren, selvom han banker tre gange og hænger ud i fælleskøkkenet i over en time.
Ingen ved, hvor hun er, men nogen foreslår, at hun er taget hjem til sine forældre.
Filip forlader kollegiet med en følelse af, at det hele er for sent.
Alligevel ringer han samme aften til kollegiet, og en fra gangen går ind og finder hende.
Hun har besluttet sig for at få en abort.
Han må gerne følge hende over på Rigshospitalet,
når det skal ske.
Hendes forældre må ikke få noget at vide.
Han spørger, om han skal komme ud og sove hos hende på kollegiet, og hun siger ja, men kun sove.
Hun er træt og udmattet, nærmest hudløs, siger hun.
Han siger, at han forstår det 100 %.
Han lover, at det kun er for at sikre sig, at hun har det godt.
Det betyder meget for ham, siger han.
Han får en klump i halsen, han cykler gennem byen, han er lettet over, at hun vil tale med ham.
Da hun åbner døren, har hun tykke briller på, en alt for stor T-shirt.
Han har aldrig set hende sådan før, han skal gøre sig umage for ikke at græde.
-	Vi gør bare, som du vil have, siger han og ser, at hun har redt op til ham ved siden af sig selv.
—	Skal vi gå i seng med det samme?
Hun nikker.
Han ligger med armen rundt om hende, hun falder hurtigt i søvn.
Han ligger og lytter til hendes åndedræt, han er lettet over, at hun ikke hader ham.
Han kan ikke sove.
Hans hjerne giver ham strenge ordrer om, at han skal ligge stille for ikke at vække hende, men jo flere ordrer, jo mere umuligt er det ikke at røre sig.
Armen sover, hans ene ben begynder at spjætte.
Han bider sig i læben.
Han har lyst til at vække hende og sige, at han gerne vil være far, at de kan flytte på landet og leve af ingenting.
Han ligger og stirrer ud på nattehimlen, hun har ingen gardiner.
Det er klart, men der er ingen stjerner.
De følgende uger fester han og Mathias igennem.
I stedet for at sidde og gemme sig i lejligheden turer de rundt på de lokale værtshuse.
Mathias vil gerne tage trykket, som han siger, han indrømmer aldrig, at han gerne vil slås.
Filip siger, at han føl-
ger efter for at forhindre Mathias i at gøre noget dumt, men han har også selv haft det sådan siden Gittes abort: at der er noget, der skal ud af blodet.
Han kan ikke forklare hvorfor.
Det var rigtigt at få en abort, men han bryder sig ikke om det.
Hvorfor gør det ligefrem ondt?
I stedet går det over stok og sten, ind og ud af Kroteket, ind og ud af Det Gyldne Krus og Det Rene Glas, ind og ud af de gamle, brune værtshuse, hvor Mathias mere end én gang bliver lovet tæv fra mørke, alkoholramte hjørner.
De nyder denne fælles svirelyst, denne fælles forbandelse og desperation, og der er ikke noget med at gå hjem, før der er ved at være tømt ud nede på Café Louise, ikke noget med at nægte at drikke igennem.
Bare ned med lortet, som de siger: BNML.
Det er ligegyldigt, hvilken ugedag det er.
Det er ligegyldigt, om de bør træne og studere.
Eller rettere: Det er ligegyldigt for Mathias.
Episoden med den tandløse luder finder sted en aften, hvor Filip og Mathias keder sig.
Der sker absolut intet i byen, de drikker nærmest alene.
En pige, der bliver kaldt Snøvle-Sofie, har åbenbart en bibeskæftigelse i gården bag Louise, hvor fulde kunder kan købe et knald eller et blowjob for et par hundrede kroner.
Filip og Mathias synes i deres ophøjede visdom, at det er utrolig sjovt.
Derfor køber de to blowjobs til Fiske-Finn, en høj, ranglet fyr med tykke briller, der aldrig er blevet kysset.
Det er den eneste måde, han nogensinde vil få nogen til at røre ved den, griner de.
I øjeblikket er de af den opfattelse, at de gør noget barmhjertigt, noget menneskeligt, noget godt for Fiske-Finn.
Ikke så meget som et øjeblik overvejer de, hvordan det er for Snøvle-Sofie at stå dér på sine kolde knæ med en slap, stinkende tissemand i munden.
Nanna er rasende.
Som hun ser det, afslører hele historien en følelsesmæssig afstumpethed hos Filip.
For hvordan kan det være, at han og Mathias har så lidt forståelse for, hvad der sker med en kvinde, der sutter den af for penge?
Hvordan kan de være så hjerteløse, så afskyeligt respektløse over for Snøvle-Sofie og kvindekønnet som sådan?
Hvad foregik der mon oppe i deres små, syge hoveder?
Som Nanna ser det, kan de ikke klare sig med undskyldninger.
Som Nanna ser det,
må de finde Snøvle-Sofie og selv sørge for at gøre skaden god igen.
Hvordan?
Det må de virkelig selv finde ud af.
Hun sidder i køkkenet, de lange støvler oppe på bordet.
Filip opgiver at spørge hende, om det nogensinde vil blive til noget med dem.
Hvis han spørger hende i det øjeblik, vil det helt klart blive et nej.
Så hvad kan han gøre: Glemme hende?
Vente?
Hans ungdom er sådan.
Hvad Gitte angår, prøver de.
Han holder hende i hånden, da hun vågner efter narkosen.
Han ligger i rutefart mellem hende og sygeplejersken, der siger, at der ikke er så meget at gøre.
De prøver begge at fortrænge, at hun har ligget og slået sig selv ind mod tremmerne, at hun græder på sådan en dyb, uhyggelig måde.
I februar tager hun studieorlov, og Filip savner hende.
Han overvejer at ringe til hende eller eventuelt dukke op ude hos hendes forældre med blomster.
I stedet bliver han desperat og er sammen med tre forskellige piger.
I stedet for at studere sammen med dem fra sit eget hold begynder han at hænge ud med slænget omkring Christian Stroffner: en såkaldt generationsjurist, der har fået et langt og luksuriøst liv i overklassen foræret i dåbsgave.
Stroffner er typen, der læser en tiendedel af pensum og altid er så heldig at komme op i netop denne tiendedel.
Han er typen, der bliver opgraderet, så snart han ankommer til lufthavnen, typen, hvis barndomsven ved et trylleslag bliver minister eller præsident.
Filip hænger ud med ham, fordi han hverken orker at læse eller mærke, hvordan han egentlig har det, og Stroffner er altid mand for at holde en fest.
Ved flere lejligheder lejer han ligefrem Krasnapolsky.
Desværre sker det også, at tingene går over gevind.
Efter påskeferien bliver Stroffner pludselig anklaget for voldtægt.
Hvis det havde været en hvilken som helst anden pige, ville det sandsynligvis ikke have været noget problem, men nu er det tilfældigvis Peter Lindhardts lillesøster, det er gået ud over.
Peter Lindhardt er søn af en højesteretsdommer og går på Filips hold.
Ifølge ham er Stroffner ikke bare gået over stregen, han skal have en fængselsdom i den hårde ende.
Hans lillesøster har blå mærker på halsen, for pokker!
I frokostpausen står hele klassen rundt om ham.
Kort efter møder Filip tilfældigvis Stroffner på Kultorvet.
-	Kan du ikke hjælpe mig?
spørger Stroffner.
-	Med hvad? spørger Filip dumt og misser under det pandehår, der igen er blevet for langt.
Han undrer sig over, hvor Stroffner pludselig kom fra.
Er mødet tilfældigt?
Stroffner fumler nervøst med et eller andet i hænderne, mens han forklarer hele situationen og siger, at han selvfølgelig ikke har voldtaget nogen.
-	Det kan godt være, at jeg virker som lidt af en partyfyr, siger han og ser opgivende ud.
— Men jeg respekterer da kvinder.
Jeg elsker kvinder!
Filip må undertrykke et grin.
-	Hvor kan vi gå hen? spørger Stroffner.
De står på Kultorvet og beslutter sig for at gå ind på Hovedbiblioteket, hvor de finder et sted langt nede bag nogle reoler.
-Her er da egentlig meget hyggeligt, siger Stroffner.
Filip bemærker, at hans tilbagestrøgne hår allerede er tyndt
i toppen.
De sætter sig på gulvet under et vindue, der vender ud mod Hausers Plads, deres tasker og tykke vinterjakker ligger omkring dem.
-	Tak fordi du vil tale med mig, siger Stroffner professionelt, som om han har fået en slags foretræde.
-	Det er også, fordi du kender Lindhardt og hele det slæng dér, siger Stroffner.
— Du er en meget troværdig person.
Hvis nu du kunne være en slags vidne for mig?
Jeg ved godt, at jeg måske gik lidt over stregen dér, med Christina og det hele, og jeg lover dig, at jeg nok skal gøre det godt igen.
Han holder hænderne ind foran sig selv, som til bøn.
-	Men retten, Filip.
Det er måske også hårdt nok?
Det ville jo være en plet på min karriere, ikke?
Før den overhovedet er kommet i gang.
Det er jo heller ikke helt fair ... for mig.
Eller hvad synes du?
Filip er stadig så overrasket over hele situationen: 1) at Stroffner opsøger ham, og 2) at de sidder på gulvet på et offentligt bibliotek.
Han gætter på, at Stroffner aldrig har været sådan et sted før.
-	Men gjorde du det? spørger han til sin egen overraskelse.
-	Det var ikke voldtægt, siger Stroffner.
-	Men næsten?
-	Nej, nej, siger Stroffner.
- Det... kørte bare lidt af sporet.
Han kigger direkte på Filip, hans øjne er alt for blå.
Pludselig forstår Filip ikke problemet.
Enhver ved, at voldtægtslovgivningen i Danmark er så ringe, at det er næsten umuligt at blive dømt.
-	Du er ikke bange for at blive dømt, vel?
-	Nej, nej, men bare mistanken, ikke?
Det vil jeg helst undgå.
Og selvom det ikke kommer til en sigtelse mod mig, så kan man bare ikke vide med Peter Lindhardt, vel?
Han er så forbandet bidsk.
Stroffner holder en lille pause, hans ansigt er helt åbent.
-Vil du ikke hjælpe mig?
Filip behøver ikke engang overveje det.
Der er ingen tvivl om, at det på mange måder vil være fordelagtigt at hjælpe Stroffner.
På den anden side er der heller ingen tvivl om, at det vil være virkelig dumt at lægge sig ud med Peter Lindhardt.
Lindhardt-familien sidder allerede på nogle virkelig tunge stillinger rundtomkring, og nu er en ny generation på vej.
Han rejser sig besværet, klapper Stroffner på skulderen og siger:
- Beklager, gamle jas.
Håber ikke, du tager mig det ilde op.
Sommeren efter førsteårsprøven kommer Filip i praktik hos forbrugerombudsmanden.
Det er hans farfar, der har trukket i nogle tråde.
En af hans gamle studerende arbejder nemlig sammen med forbrugerombudsmandens søn i Erhvervs- og Selskabsstyrelsen.
Arbejdet består i at hjælpe med at sortere og fordele sager i betjentstuen.
Derudover skal forbrugerombudsmanden hver dag til frokost have B.T.
Det bliver Filips opgave.
Herefter er han så heldig at få en volontørstilling hos retten i Nykøbing Sjælland.
Filip kommer rundt i rettens forskellige arbejde, han overværer blandt andet en voldtægtssag, hvor han chokerer sig selv med at have ondt af den anklagede.
Resten af tiden tilbringer han med at skrive ejerskifter ind i de store tinglysningsbøger under fru Andersens kyndige vejledning.
Fru Andersen er en bestemt dame, der har været ved retten i 30-40 år.
Filip har det, som om han er rejst tilbage i tiden.
Barndomshjemmet besøger han ikke så ofte, som han føler, at han bør, men Carsten inviterer ham af og til på Quattro Fontane ved Sankt
Hans Torv.
Carsten har netop afgivet bestilling, da han nervøst fortæller, at han har mødt en kvinde, der hedder Charlotte.
Filip kommer til at grine.
-	Er du ikke glad?
-	Jo, faktisk.
Men din mor ...
Han gør ikke sætningen færdig.
Filip kigger et øjeblik undrende på sin far, nærmest som om han ikke kan kende ham.
Først da de er færdige med at spise, siger Carsten, at han overvejer at flytte over til Charlotte i Vejle, hun har en stor villa med udsigt til fjorden.
Han vil tage Christian med, selv-følgelig.
-Dig ser vi jo alligevel ikke så tit, siger han og tager en stor slurk af den rødvin, tjeneren allerede er kommet med.
- Ikke at det gør noget.
Jeg forstår godt, at du har travlt med dit eget.
Filip har et stykke tid overvejet, hvordan han skal få det sagt.
Sagen er, at han ikke er særlig begejstret for at studere jura mere.
Bevares, han skal nok gøre det færdigt, men på en eller anden måde er det aldrig blevet det studie, han drømte om.
Han drikker en tår af sin rødvin.
-	Hvorfor var det egentlig, at du ikke selv ville studere jura, prøver han.
Carsten ligner én, der er blevet spurgt om noget intimt og ubehageligt på én gang.
-	Skal jeg være ærlig? spørger han.
Filip nikker, ja, selvfølgelig skal han det.
-	Jeg ved helt ærligt ikke, om jeg tror så meget på retfærdighed, Filip.
Det er måske noget mærkeligt noget at sige til dig.
Men tag nu for eksempel den voldtægtssag, du overværede i sommer.
Hvad tror du, dommen afhænger af?
Tag en hvilken som helst sag.
Dommen afhænger af: 1) hvem der afsiger dommen, 2) hvem der fører sagen, og 3) hvad der er præcedens for.
Intet af det har noget med retfærdighed at gøre.
Man tror, at lovens bogstav er knivskarpt og præcist, men det er det ikke.
Og i øvrigt: Selv hvis det lykkes at dømme den
rigtige mand i en klokkeklar sag.
Tænk, hvis han virkelig har voldtaget forurettede.
Tænk, hvis de to år, han får, virkelig er rimelige.
Der er jo ingen, der siger, at han bliver klogere af at sidde to år i fængsel, vel?
Snarere er det faktisk ret sikkert, at han ikke bliver klogere.
Han vil være mindst lige så tilbøjelig til at voldtage nogen, når han kommer ud.
Så retsfølelse, jo, jo.
Men hvad vinder man egentlig, når man vinder en sag?
Taber man ikke bare endnu et menneske på gulvet?
Filip drikker lidt mere rødvin.
-Så hvad vil du råde mig til, spørger han.
-	Du skal da bare gøre dit studie færdigt, Filip.
Så falder det hele på plads.
Lyt ikke til en gammel, desillusioneret mand som mig.
-	Går det godt med Christian?
Uden at blinke bevarer Carsten det optimistiske, åbne ansigt og forklarer, at det faktisk går meget bedre med Christian, end man kunne forvente.
Så godt, at han overvejer at sende ham hen i et dagtilbud to gange om ugen.
Ja, idéen om at flytte til Vejle bliver selvfølgelig besværliggjort af, at Christian reagerer stærkt på forandringer.
Det er dumt at lade ham starte i et dagtilbud, hvis man ugen efter tager ham ud igen.
-	Vejle vil jo i sig selv være en kæmpe udfordring!
Carsten tager en ordentlig slurk rødvin og forsøger at se
tapper ud.
-Men for at svare på dit spørgsmål.
Han savner dig.
Han tømmer sit glas og kigger på Filip fuld af kærlighed.
-	Vi er heldige, at vi har dig.
Familiens stolthed, som klarer sig så godt, og som ovenikøbet bærer familiens traditioner videre.
Ved du, at jeg er så stolt af dig?
Hver eneste dag.
Ved du det, Filip?
Filip kigger væk, ved ikke rigtig.
Han undskylder sig og går ud på toilettet, og først derude forstår han, hvad det er, der irriterer ham.
Familiens stolthed, helt ærligt.
Han har ingen planer om at være sin fars lille gulddreng.
Da Carsten har betalt, går de ned ad trappen og ud på Sankt Hans Torv, hvor de går hver sin vej.
Filip falder i staver foran et butiksvindue, da han pludselig mærker et dunk i ryggen og hører et højt, anstrengt grin.
-	Stroffner!
Han har ikke snakket med ham siden dengang på Hovedbiblioteket, hvor han afviste at hjælpe ham.
Han har hørt, at Peter Lindhardt udlod at anmelde, da det kom til stykket.
Alligevel har Filip frygtet, at Stroffner ville straffe ham på en eller anden måde.
Når tiden kom.
Men intet er sket, og Stroffner virker glad.
-	Hvad laver du også herude på Nørrebro, spørger Filip og dunker tilbage.
-Jeg hører da musik, siger Stroffner og smiler på en måde, der skjuler hans tænder.
Morten kommer op ad trappen med Bernadette i hånden.
Han venter at finde sine venner hyggeligt snakkende, trætte efter en lang nat i byen, men lejligheden er påfaldende stille.
En plade er gået i hak, der lugter surt fra køkkenet.
Hvor er hans venner?
Havde de ikke en aftale?
Det er første gang, de andre skal møde Bernadette.
Bernadette prøver at smile opmuntrende til ham, hun sætter sig alleryderst på en hård sofa, tænker på, hvordan hun ser ud.
Morten kalder,
åbner døren ind til Filips værelse, hvor der i første omgang ikke ser ud til at være nogen.
Først da han er ved at lukke døren, ser han en fod, der stikker ud fra under dynen.
—	Hallo?
Filip?
Er du der?
Filip svarer med en brummen.
—	Ja.
Hvad vil du?
Hvorfor fanden står du der og hiver dynen af mig?
Morten viser Bernadette lejligheden, mens Filip går i bad.
De går op ad vindeltrappen, ser den imponerende udsigt fra tårnet.
Filip kommer ud fra badeværelset, står et øjeblik med håndklædet rundt om livet, som om han vil sige: Hvad nu?
Morten bryder stilheden:
—	Skal jeg ikke gå til bageren?
Han nærmest springer ned ad trappen, beslutter sig for bageren på Nørrebrogade, fordi den ligger tættest på.
Han vil købe rundstykker og yoghurt med appelsinsmag.
Måske lidt snegle?
Da han står i køen, går det op for ham, at han har begået en kæmpe fejl.
Nu er hun jo alene med Filip.
Han ser for sig, hvordan Filip læner sig ind over spisebordet, måske har han taget en hvid JBS-undertrøje på.
Den ældre dame, der står foran ham, insisterer på at betale for sit sigtebrød med mønter, der ligger på bunden af en meget gammel, meget dyb pung.
Morten tripper.
Måske sidder Filip allerede nu i sofaen og spiller på sin guitar, mens han med en stemme, der er blød og varm, spørger Bernadette, hvem hun er.
- Fortæl mig lidt om dig selv.
Du virker som en spændende person.
Hvor kommer du fra?
Ufatteligt så mange piger, der falder for den slags.
Da Morten kommer op igen, konstaterer han forpustet, at Mathias er stået op, og selvom hans gestus måske er lidt kejtet, så er hans hensigt god nok:
Han har givet Bernadette lov til at bladre i et opslagsværk om forskellige karateskoler.
Morten har tørre læber, det kan stadig nå at gå godt.
Han dækker bord, tømmer rundstykkerne ud i en brødkurv, hvor der ligger et lille stykke broderet stof.
Det krummer.
Da Filip kommer ud i køkkenet, undskylder han.
Han indrømmer, at han har været lidt deprimeret på det sidste, at han har ladet det hele sejle.
Han fortæller, at han har besøgt sin farfar, og bordet rundt er folk søde, imødekommende,
forstående.
Han tog derop for at fortælle, hvordan det går med studierne, men hans farfar sov det meste af tiden, og da han endelig vågnede, var han vrissen.
Han fornemmede, at Filip ønskede et eller andet af ham, men hvad?
Opmuntring?
Støtte?
Gode råd?
Fortvivlet kastede han sig ud i en meget lang sætning, men pludselig fik han våde øjne.
-	Filip, sagde han.
— Jeg ved ikke noget om verden mere.
Han rakte ud efter Filip.
-Jeg har altid vidst, at du ville klare dig, Filip.
Pligten frem for alt!
Først på vej hjem forstod Filip, hvad besøget handlede om.
Han vidste endnu ikke, præcis hvad han skulle bruge sit jurastudie til, men uanset hvad han valgte, skulle det være hans eget valg, ikke?
Ikke noget, hans familie havde valgt for ham.
Det skulle netop ikke være en pligt.
Det skulle også være noget, han havde lyst til, ikke?
Han kigger rundt på de andre.
-Forstår I, hvad jeg mener?
Bernadette har tårer i øjnene.
-	Ja, det er derfor, at det hele har flydt herhjemme, forklarer han.
- Det har været nogle vilde dage.
Jeg trænger til at finde ...
mig selv i alt det her.
Det er, som om jeg ikke kan trække vejret helt.
For jeg er ikke mig selv ... helt.
Er der nogen af jer, der har prøvet det?
Bernadette nikker.
Morten vipper på stolen, han er irriteret over, at Filip altid får så meget sympati.
Det er jo lige meget, hvad fanden han gør.
Hvis han søger ind på jura og stiler mod stjernerne, så er det fantastisk.
Hvis han så alligevel kommer i tvivl og bare er et almindeligt menneske, så er dét også så sindssygt rørende og sympatisk.
Men hvad med ham, Morten?
Har han måske
ikke sit at slås med?
Hvorfor er der aldrig nogen, der spørger, hvad han vil?
Hvad hans planer er?
Han er bare sådan én, man ringer til, når man har brug for hjælp.
Han er en forbandet støttepædagog, er han.
-	Du skal gøre det, du selv synes er rigtigt, siger Morten.
-	Ja, siger Filip og rejser sig.
-	Nå, men nu skal det hele jo heller ikke handle om mig, vel?
Hvornår har I to mødt hinanden?
Han dunker Morten hårdt i ryggen.
-	Ja, vi var jo bange for, at han var bøsse, ikke, Mathias?
Mathias smiler kort og ser nervøst over på Morten.
Filip kigger ned på køkkengulvet og overvejer, om det skal afhøvles.
Morten frier til Bernadette, og hun siger ja.
Bernadette har ingen familie, men Mortens forældre er til gengæld meget engagerede, og selvom Bernadette forklarer, at det ikke er så vigtigt for hende, hvor bryllupsmiddagen bliver holdt, så vælger Morten alligevel et dyrt sted i Kongens Have.
Han stråler, da han tager hendes hånd og svinger hende ud på dansegulvet.
Han svinger hende ud og rundt, han holder hende tæt ind til sig med en følelse af, at de bør være én og kun én person.
Nanna er der sammen med en fyr fra Kunstakademiet, der hedder Timm, og Filip er der sammen med en pige, der hedder Syl.
Syl regner Filip for den eneste ene, Filip er mere i tvivl.
Hvorfor har piger også så travlt med at finde den eneste ene?
Hvorfor skal de alle sammen tale om fremtiden?
Faktisk overvejer han at droppe hende.
Han er også træt af hendes forvirrede tilnærmelser.
Fordi hun vil have ham og ikke vil sige det.
Fordi hun vil kysses, men ikke selv vil tage initiativet.
Fordi hun er pigen, og han er manden.
Hvor er det dog sørgeligt.
Og forudsigeligt.
Sex er i øvrigt ikke rigtig nogen fornøjelse.
Han er stadig hunderæd for, at noget skal gå galt.
Morten har netop sat „Bryllupsbånd 1“ på anlægget, da Filip svinger Syl ud på dansegulvet til tonerne af Suzy Quatros „If You Can’t Give Me Love“.
Han overvejer, hvad han skal sige for at slå op på en pæn måde, og valget står mellem:
1)
Du fortjener en bedre fyr end mig.
2)
Jeg er bange for, at jeg kommer til at såre dig.
3)
Det er ikke dig, det er mig.
Eventuelle uddybninger: Jeg er ikke parat til en kæreste.
Jeg er ikke parat til noget seriøst.
Suzy synger: „Lo-oo-ve, Love, Love,“ og Syl kaster hovedet tilbage, svinger håret rundt og kniber øjnene sammen.
Filip får dårlig samvittighed.
Han burde have droppet hende for længst.
Måske kan han pege på Nanna og sige, at han nok ikke er kommet sig over hende?
At han indtil for nylig troede, hun var den eneste ene?
Men åh, så risikerer han bare, at Syl får medfølelse med ham, at hun synes, det er „smukt“ og „følsomt", og endnu værre - at hun går over og fortæller det til Nanna.
Suzy synger: „Let me go look for somebody else.
“De synger begge med.
Senere danser Syl med Timm, Filip danser med Nanna.
Hvor er det dog også åndssvagt, at de alle sammen er sammen med den forkerte.
Filip er også i tvivl om det med Morten og Bernadette.
Nogle gange virker hun bare komplet uinteresseret.
Filip har forsøgt at fortælle hende om deres fælles historie, tiden på kostskolen, men Bernadette affejer ham bare.
- Kan det ikke være lige meget nu?
Hvis hun gør Morten ked af det, så er han ikke sikker på, at han bare kan se på.
Hvis.
Hun.
Gør.
Han går ud i den kølige natteluft for at ryge en smøg i fred.
Musikken fortsætter med „Rabalderstræde", og Mathias fremfører en luftguitarsolo
foran et par gamle, lystige damer.
Filip tænder en smøg, inhalerer.
Det er stjerneklart, luften er lun.
Han tænker på Nanna.
Hvorfor er hun egentlig sammen med Timm?
Senere hvisker han hende det i øret, da de danser:
-	Hvorfor er du sammen med en fyr som ham?
-Men det er jeg heller ikke, siger hun.
- Vi har bare lige noget, vi skal have gjort færdigt.
Kort efter
beslutter han sig for, at han må gøre det forbi med Syl.
Syl protesterer selvfølgelig, hun er ikke klar til at slutte forholdet.
Hun nægter at lade Filip være i fred, før han fortæller hende hvorfor.
Hun ringer på, hun vil have en forklaring, hun vil forstå, hvad der er gået galt.
-	Jeg troede faktisk, vi havde noget sammen, Filip.
Hun bliver ved med at fable om, at det er tarveligt, at han på den måde holder hende fanget i fortiden.
I need closure.
Han prøver med de formuleringer, han overvejede til brylluppet: At det ikke er hende, men ham.
At hun fortjener bedre.
Intet virker, og til sidst skriger han ned i dørtelefonen, at han jo for helvede ikke er interesseret.
-	Så fat det dog!
råber han.
- Tror du helt ærligt ikke, du kan mærke forskel på en mand, der er interesseret, og én, der ikke er?
Han går væk fra dørtelefonen, ud i køkkenet, han dirrer, mens han prøver at overbevise sig selv om, at nu, nu er han sluppet af med hende.
Han tørrer lidt spildt ketchup op med en ildelugtende engangsklud.
Han prøver at trække vejret dybt, dybt ned i lungerne.
Så hører han hende igen.
Hun hamrer en knytnæve mod hoveddøren.
Det eksploderer for ham.
Hvad fanden regner hun ham for?
Prøver hun at tvinge ham til at føle noget, han ikke føler?
Et øjeblik overvejer han at åbne og tale med hende en sidste gang.
Men sagen er jo, at hun er uimodtagelig for fornuft.
I stedet går han ind og sætter høj musik på anlægget.
Bon Jovis: „You Give Love a Bad Name “, en single, Morten få dage forinden har købt i GUF og skrevet sit navn hen over med store, klodsede bogstaver.
Da nummeret er færdigt (hell, prison, gun, game), er hun der stadig.
Han åbner døren, tror ikke sine egne øjne.
Hun sidder lænet op ad trappeopgangens prikkede tapet, helt fjern i blikket.
Hans stemme er næsten blød:
- Syl?
Du skal gå nu.
Og du skal ikke komme igen.
Måneder senere hører han fra andre, at hun er blevet indlagt på Bispebjerg med en forbigående psykose.
Han mærker et stik af dårlig samvittighed og bekæmper en lyst til at ringe og høre, hvordan det går.
De har trods alt været kærester i over et år.
Men han ringer ikke.
Han vil formentlig kun gøre det værre.
Eller det frygter han.
For Filip er de første år som færdiguddannet jurist præget af omskiftelighed.
Han ved ikke, præcis hvad han vil.
Kort efter at han er blevet færdig på studiet, bliver han ansat i Civil-retsdirektoratet under Justitsministeriet, hvor han sidder med fonde og båndlagte midler.
Han sagsbehandler en stabel gule sager, der ligger klar til ham på bordet hver morgen.
Egentlig er han ikke sikker på, at han er gammel nok til at vurdere folks økonomi på den måde.
Men nogen skal jo gøre det.
Og hvad skal han ellers?
Han ved det ikke præcis.
Gøje har lavet opgave om selskabsfinansiering ved koncerndannelse og overvejer en karriere inden for bankverdenen.
Om ikke Filip er med på den?
Det mener Filip bestemt, han er.
Men så fusionerer de store banker, og der bliver nedlagt masser af stillinger.
I stedet beslutter Filip sig for at prøve at finde en stilling som advokatfuldmægtig.
Heller ikke det er let.
For en sikkerheds skyld søger han ind i Direktoratet for Udlændinge, blandt venner kaldet
„Skraldespanden".
Men kort før han skal begynde den 1. februar 1992, får han tilbudt en stilling som advokatfuldmægtig hos Toft Jespersen i Frede-riksgade.
Her viser det sig, at tiden har stået stille siden engang før 1968.
Ikke alene skriver Toft Jespersen stadig navneord med
stort og to a er i stedet for bolle-å, Filip må også finde sig i at få alle sine breve tilbage med røde streger.
Hans første opgave bliver at repræsentere Baltica i en række sager, og her mærker han for første gang en svimmel glæde ved at vinde, men følelsen slår hurtigt om.
Desuden havde han forestillet sig, at han ville nyde at finde fejl i modpartens sagsfremstilling, i at tvære ham ud foran en dommer, men han bliver hurtigt træt af det.
Kort efter bliver han flyttet til konkurs.
Konkurs er bestemt ikke noget, Filip har lyst til.
Modvilligt læser han op på sin første sag, en vinhandel ved Søerne.
Alle siger: Det får du ikke noget ud af.
Begræns tabet.
Filip selv tænker: Det er der ikke meget glamour over.
Men så laver han lister over beholdningen i vinlageret, kopierer dem og sender dem ud til alle vinhandlere i byen.
Mod forventning bliver alt solgt på auktion.
Kort efter får han Hotel Marienlyst.
Også her går det over al forventning.
Til sin egen store overraskelse beslutter han sig nu for, at han vil specialisere sig i konkurs.
Han kan mærke, at han er god til det.
Som han siger til Morten:
- At få det bedste ud af noget, der er gået galt.
Det er da meget meningsfuldt, ikke?
For at specialisere sig i konkurs skal han dog være på et af de cirka 15 advokatkontorer, Sø- og Handelsretten har udpeget i et såkaldt medhjælpersystem.
For at forøge sine chancer for at blive ansat på et af de større kontorer beslutter han sig for at tage en ekstra grad på et amerikansk universitet.
I de tre år, der er gået siden Mortens bryllup, har han ikke været sammen med en eneste pige.
Måske er han bange for, at det skal gå lige så galt som med Syl, måske går han virkelig
og venter på, at Nanna dropper Timm, som hun har haft et on/off-forhold til lige så længe.
I hvert fald er det tydeligt, at Filip nærmer sig hende, så snart Timm er ude af billedet.
Han vil gå tur, han vil holde i hånd, og hvis hun sover inde på hans værelse, lover han ikke at røre hende.
Tøserådet diskuterer det og finder ham meget tålmodig, mere tålmodig, end han nogensinde har været med andre piger.
-Der er andre piger, og så er der Nanna, konkluderer Mathias, og Filip nikker.
-	Netop.
Mathias mener stadig, at han skal gøre hende jaloux, og Morten mener stadig, at han bare skal blive ved med at vise hende sin uforbeholdne kærlighed, så vil hun til sidst bøje sig.
-	Eller bare finde en anden, konstaterer Filip.
Han kigger frustreret ud ad vinduet.
Hvad er det ved ham, hun ikke kan lide?
Der må jo være noget.
-	En eller anden dag vil hun tigge mig om at komme tættere på, siger han og gør en sigende bevægelse mod skridtet.
Morten himler.
-	Du har jo ikke forstået noget som helst.
-Jo, jeg har, siger Filip og blinker til Mathias.
Mathias smiler bekræftende.
Det er som at se en mester arbejde, da han lidt senere ser Filip omfavne Nanna på sådan en blid måde.
Senere ser han Nanna stå og lyse af noget, han bedst kan beskrive som ... kærlighed?
Kort efter er det så, at han ser dem hjælpes ad med at flytte hendes madras ind på hans værelse.
Mand, det er jo kunst!
Og Filip er et gudsbenådet talent.
Mathias spørger Morten, om de skal vædde.
Vil der gå en eller to dage, før de er gået hele vejen?
Hvad tror han?
Vil
Nanna virkelig tigge ham om mere?
Om at de skal være kærester?
Men Morten vil ikke vædde, og efter en uge må de begge konstatere, at Filips hurtige fremrykning er gået i stå.
Der er ikke længere noget, der tyder på, at Filip og Nanna nogensinde kommer til at ske.
Tværtimod.
Morten spørger Filip, om de kan gøre noget, men det er, som om Filip endegyldigt beslutter sig for at glemme Nanna.
I stedet tager han ud og besøger sin mors grav.
Det er første gang.
Ved siden af sit almindelige arbejde er han ekstern lektor på jurastudiet, og her møder han Cecilie.
Det er et møde af den slags, som er tæt på at være sundhedsskadeligt.
Han er ved at pakke sin taske sammen, han har haft noget siddende i tænderne helt siden morgenmaden.
Hans humør er sådan: jævnt.
Han er væk i sine egne tanker, noget, hans farmor engang sagde.
Noget med, at det vigtigste valg, man nogensinde kommer til at træffe i dette liv, er, hvem man gifter sig med.
Filip lægger sin kuglepen ned i mappen, han kontrollerer, om han har lagt kridtet op til tavlen.
-Må jeg spørge om noget?
Hendes spørgsmål er ikke svært.
Gudskelov,
for hans hjerne holder op med at virke, i samme øjeblik han får øjenkontakt med hende.
Rolige blå øjne og en sødme, han ikke kan beskrive.
En selvfølgelighed.
Alt ved hende er så fint, så rigtigt, så let.
Det skulderlange hår, der falder så blødt ned langs ansigtet, den lyseblå cardigan, sølvringene.
Hun er så uskyldig, at han kan skrige.
Hun aktiverer så meget lyst i ham, at han ved flere lejligheder må sige til sit hold, at han ikke kan gennemføre den planlagte undervisning.
I stedet onanerer han i skjul i Petri Kirke bidende på et vaskeskind, han finder på en efterladt rengøringsvogn.
Han vil have hende og ikke.
Det er for stort,
for livsforandrende.
Det er noget helt andet end med Nanna.
Nanna er mere ligesom ham selv.
Han ved udmærket, at hvis han først lukker Cecilie ind, så er alt det andet ligegyldigt.
Hun er sådan: som en slags narkotika, og hun ved det ikke engang selv.
Hun går bare rundt og er velduftende, velklædt, nogle gange virker det, som om hun er helt gennemsigtig, transcenderer på en eller anden måde.
Det er ikke, fordi hun er en dukke, som nogle af juratøserne jo er.
Det er heller ikke, fordi hun er stridbar, som andre unægteligt er, især de venstreorienterede.
Det er heller ikke, fordi hun er sådan én, der bare er opsat på at bevæge sig igennem livet på en komfortabel måde, som flertallet af både drenge og piger på studiet jo er.
Cecilie passer ikke ind i nogen kategorier, hendes centrum ligger sådan: langt inde i hende selv.
Måske er det dét, han falder for: det urørlige.
Hendes løftede øjenbryn, hendes oprigtige undren.
Hendes ufattelige evne til at være sig selv.
Midt i det hele kommer han ind på universitetet i New York, han søger og får næsten 300.000 i legater fra blandt andet Augustinus Fonden.
Desuden får han uddannelsesorlov med fuld dagpengeret.
Det er i foråret 1994, og han har aldrig været så rig.
En dag ringer hun på, fordi hun har mistet en bog og tror, at han måske har den.
Filip er alene hjemme og får et chok, fordi han ligger i sin seng og onanerer på en anstrengt måde.
Han har planlagt at spise ude.
Han springer op, vælter over sine egne sko, uforberedt på, at det virkelig er hende.
De går tur rundt om Søerne og ender på Rust.
Cecilie fortæller om sit liv, som om det bare er lige til at lægge op på bordet, som om det er en kabale, der altid går op
til sidst.
Det hele er så uskyldigt, at Filip bagefter har svært ved at få Morten og Mathias til at tro på det.
Uskyldigt?
Med ham?
De kan ikke få det til at hænge sammen.
Men sådan er det: som en lys jobsamtale.
De er begge iført lyseblå skjorter og mørkeblå cardigans, et faktum, de griner lidt af, og som heller ikke går ubemærket hen på Rust.
Det er en af den slags møder, hvor man på én gang er sindssygt bange for at gøre noget forkert og samtidig bare ved, at der er tid nok, plads nok.
At man kan begå alle de fejl, man vil, fordi det hele allerede er sket.
Cecilie kommer ikke til den efterfølgende lektion, og hun tager ikke sin telefon.
Først bliver han usikker, så slår det ham:
Hun vil ikke have mig.
Ja, egentlig er det indlysende, at hun hellere vil have én på sin egen alder.
Men han tænder på hendes afvisning.
Pludselig bliver det meget presserende at forklare hende, ja, bevise over for hende, at han er en god nok fyr.
Da hun endelig dukker op til undervisningen igen, kan han ikke koncentrere sig.
Hele holdet griner af ham, af sprogets pludselige ophør, den slet skjulte stirren, fortabelsen, den konstante bevægen sig ned mod Cecilies plads, måden, han falder over sine egne ben.
Get a room, er der én, der hvisker, hvorefter hele holdet slår en skraldlatter op.
Bagefter forsøger hun at gå ud af klasselokalet, før han når at snakke med hende, men han griber fat om hendes skulder bagfra, lidt for voldsomt, han mærker det straks.
Han spørger, hvor hun dog har været, om hun slet ikke har tænkt på ham.
Han står sådan: med hænderne foran sig, næsten samlet til bøn.
Hvad har han gjort forkert, må han ikke nok få en chance mere?
Det er ikke bare usædvanligt for en lettere måbende Cecilie, hvis klassekammerater har haft travlt med at fordufte, det er også usædvanligt for Filip.
Han
kan ikke sige hvorfor.
Noget med at lægge sit liv i en andens hænder.
Cecilie forklarer stille og roligt, at hun skam ikke har haft til hensigt at holde ham hen, at hun bare har været i Jylland for at besøge sin farmor, der ligger for døden i Brabrand.
-	Brabrand?
Filip har svært ved at tro hende, han er sikker på, at det er en del af et spil.
Hun ruller med øjnene.
-	Jeg tror ikke på den slags spil, Filip.
- Livet er for kort.
Præcis hvordan det går til, kan ingen af dem efterfølgende
huske, men de går ned ad trappen hånd i hånd, de sætter sig ved et vinduesbord på Krasnapolsky uden at sige noget i over en time.
Senere taler de om, at det var et ret dumt sted at sætte sig.
Alle så dem, alle kommenterede dem.
I de efterfølgende uger er det, som om alle ved, hvor de skal ses og hvornår.
Alle har set dem et sted, hørt lidt af en samtale,
alle har et lille varmt rygte, de forsigtigt bringer videre.
Derfor passer det på mange måder rigtig godt, at Filip er optaget på NYU.
Ganske vist kan Cecilie ikke tage med fulltime, men hun kan komme derover i ferierne, og så kan de være i fred.
Også Nanna billiger dette, ønsker dem god tur.
Hun og Morten er enige: Filip har fundet én, han passer godt sammen med.
Nanna underforstår, at der stadig er for meget Hellerup over ham.
For meget karriere.
Dyre biler, dyre sko.
Hvem kan dog holde ud at leve klods op og ned ad sådan noget?
Cecilie er sikkert den helt rigtige, nikker hun og tømmer sin halvlunkne øl.
Etiketten er næsten skrabet af.
Ved et tilfælde når Filip at møde Cecilies familie, inden han skal rejse.
En aften ringer han helt spontant på hos hende, og selvom hun netop har fået besøg af sin storesøster, inviterer
hun ham op.
Hun lader ham deltage i den efterfølgende middag med sine forældre, der heldigvis kan fornemme: 1) at Filip er helt ny, og 2) de skal ikke spørge.
Da Cecilie nævner, at hun vil besøge Filip i de kommende ferier, synes alle omkring bordet, at det er en glimrende idé.
De rækker de hjemmelavede flutes videre, de nikker og spørger ivrigt til Filips studier i USA.
- Hvor er det i grunden fremragende, at man kan søge om penge til sådan et ophold, siger Cecilies far og stikker gaflen i sin tunsteak.
- Verden bliver bare et bedre sted, det øjeblik alle forstår, hvor vigtigt det er at studere på kryds og tværs, siger han.
Filip får den tanke, at det ville være fedt at få ham som svigerfar.
Federe end en direktør for Danco i hvert fald.
Cecilies
far mønstrer Filip og sin familie (i den rækkefølge) og udbringer en skål for det, han kalder „smukke unge mennesker af alle lande."
Om ikke også Cecilie skal studere i USA?
Cecilies far brækker et stykke af det hjemmelavede flute og nikker for sig selv.
Det er da en god idé.
En fremragende god idé.
Forelskelsen er som en lysende kugle, en sol, der langsomt hæver sig over den verden, der er ved at blive skabt, den verden, hvori alt kan få en ny betydning.
Alligevel er der også allerede begyndende revner i denne sol, i lyset, fremtiden.
Allerede inden Filip tager til New York, når han en slags mætningspunkt, en følelse af hudløshed.
Skyerne trækker sig sammen, verden mister sin farve: Er jeg ved at blive skør?
Han sidder med nøgen overkrop foran et af de store vinduer i stuen.
I over en måned har det været som en rus uden bivirkninger.
De har sovet mellem to og tre timer hver nat, og alligevel er de ikke trætte.
Men nu græder han pludselig, nu er det, som om forelskelsen river en hel masse andet med sig: angsten for at miste, angsten for at blive snydt.
Han føler sig sårbar, nærmest prisgivet.
Han må trække sig lidt væk, han må beskytte sig.
Han tager en nusset T-shirt på.
Igen denne følelse af, at indtrykkene er for stærke, han bliver opløst som person.
Helt fra deres første gåtur rundt om Søerne har han været betaget af, at hun ikke lader noget stå i vejen for sig, at hun tør skinne.
Så mange på studiet gemmer sig, bagatelliserer deres topkarakterer, mumler, når de fortæller om deres fremtidsplaner.
Men ikke Cecilie.
Cecilie strækker sig mod solen,
kaster håret til side og ved nøjagtig, hvad hun er værd.
Hun har en forventning om, at
verden vil behandle hende godt og give hende nøjagtig den plads, hun fortjener.
Og verden behandler hende godt: Vandene skiller, folkemængderne åbner sig, lader hende passere.
Men nu, nu har han det pludselig, som om forelskelsen slår revner, som om hele idéen om, at de kan gøre, hvad de vil, være, hvem de vil, er latterlig.
Hans læber er tyndslidte af alt det kysseri, det klør i skridtet.
Kors, hvor har det dog også været luftkasteller det hele.
Han skammer sig, bliver varm, blusser.
Han rejser sig op, går rundt, sætter sig, går rundt.
Han venter på, at hun ringer på, han frygter, at hun ringer på.
Han har et billede af, at deres forhold er et skib uden ballast.
Han kan hverken være adskilt eller samlet.
Det slår ham, at de må have meget mindre kontakt, at de vil få det, så snart han rejser.
Han slår armene om knæene.
Han hører dørklokken i det fjerne, han tænker, at han må lade hende gå.
Hun ringer én gang, to gange.
Ja, han må lade hende gå.
Han er stædig.
Indtil han falder, løber, springer ned ad trappen, omfavner hende, mens han græder og siger, at hun aldrig, aldrig må gå fra ham.
Hun nikker alvorligt, fører ham op i lejligheden igen, og på et øjeblik er usikkerheden væk.
De taler om alt det, de skal.
De skal køre tværs over USA!
Filip skal købe et motor-home af en af Stroffners venner.
De laver spaghetti med kødsovs.
De spiser uden at vide, hvad de spiser, de snakker uden at vide, hvad de snakker om, hjertet synger bare, synger: Se mig.
Kys mig.
- Tror du, vi kunne blive et godt ægtepar, spørger han pludselig med en fremmed stemme.
Spaghettien hænger i luften, drypper af olie og tomat.
Det er stort, det er ligetil, og hun nikker forsigtigt.
Det er nærmest allerede en aftale.
Han føler sig stærk igen.
Det er, som om et lille, blødt rumskib er landet i hans skød, som om den verden, han inderst inde altid har håbet på fandtes, nu virkelig kalder på ham.
Næste morgen har han sovet bedre og dybere end nogensinde før, hans åndedræt, lungernes rolige forløsning.
Hun ligger i sengen ved siden af ham, og da hun vågner, spørger han hende, om hun ikke vil med hjem til hans far.
Han skal alligevel hente en rygsæk, han skal have med på rejsen.
Villaen på Botoften ligger badet i lys, bilen holder i carporten.
Carsten er stadig kæreste med Charlotte, men flytningen til Vejle er udskudt på ubestemt tid.
Filip parkerer på gaden, tager Cecilie i hånden.
Bag huset kan man ane Øresund.
Filip har en nøgle, men ringer alligevel på.
En gang.
To gange.
Så låser han sig ind.
Der er ingen i køkkenet, ingen i stuen.
Filip skubber sine gummisko af, kalder ned ad trappen og hører en lyd i kælderen.
Han beder Cecilie vente og lister ned ad trappen på syntetiske strømpesokker.
-	Er du OK, Christian?
Hvor er du?
Christian sidder i kørestolen med lukkede øjne, Filip kan ikke afgøre, om han sover, eller om han lider.
-	Gør det ondt?
Christian smiler ved lyden af sin brors stemme.
Han åbner øjnene og siger:
-	Nej, nej.
Han siger:
-	Hvor er far?
-	Han må da være her et sted, siger Filip forvirret og skubber sin bror hen til den slisk, der fører over til den nye elevator.
Døren ind til køkkenet åbner ved, at man trykker på en stor, firkantet knap, Filip har allerede hørt stemmer derinde.
Da døren går op, står Carsten i køkkenet med armen rundt om Cecilie, han har været ude at løbe.
-	Sikke dog en dejlig overraskelse!
Jeg hører, du har fået en kæreste!
Filip smiler og føler sig panikslagen, han er egentlig slet ikke klar til, at de to skal møde hinanden.
Den gamle skyld vælter op i ham.
Hans bror sidder i en kælder og rådner op, mens han selv kommer valsende ind ad døren med den smukkeste kvinde i verden.
Carsten kommer rundt om bordet for også at omfavne Filip, Christian sidder helt stille.
-	Skal du så med til USA?
siger Carsten og kigger på Cecilie.
— Ja, jeg har jo også overvejet, om ikke Christian og jeg på en eller anden måde kunne komme til New York, men det bliver jo nok lidt besværligt, ikke?
Jeg ved heller ikke, om du har lyst til at have os rendende.
Har du, Filip?
-	Ja da, hvorfor ikke, svarer Filip nervøst.
— Har du ikke noget at spise?
Vi er lidt sultne.
Carsten griner, Christian udstøder en brummende lyd.
Cecilie går over til ham, bukker sig ned til ham, og Christian smiler stort, nikker over til Filip og siger:
-	Dajlih pi.
Det er Carsten, der foreslår, at Filip holder en afskedsfest.
Han har netop fortalt Cecilie, hvor forfærdeligt det var for Filip at miste sin mor allerede som dreng, ja, han var jo nødt til at gå til psykolog i flere år.
Han sender Cecilie et indforstået blik:
-Men nu er han ovre det.
Er du ikke også, Filip?
Carsten siger, at han gerne vil stille hus til rådighed.
Han
siger, at det kunne være en god anledning til at invitere gamle
klassekammerater fra Hellerup, ja, han må naturligvis også gerne invitere dem fra kostskolen - hvis han har lyst?
-Jeg skal nok betale, siger Carsten.
- Det bliver lidt ligesom en overgangsfest, ikke?
Ungen, der flyver fra reden igen.
Han smiler skævt, kigger på Cecilie.
Han vil gerne sige noget om Filips mor, og det ryger ud af ham, at Annette var hans livs kærlighed.
-	Filips mor og jeg havde jo et fremragende ægteskab, fortsætter han og mærker straks, hvor akavet det er.
Han vender tilbage til spørgsmålet om festen.
Filip føler ikke nogen trang til at holde en stor fest og er også irriteret over, at Carsten har så mange gode idéer.
Det er næsten, som om han gerne vil af med ham.
Carsten prøver stadig at lokke.
-	Jeg lover, det bliver et ordentligt rabalder, som du vil tænke tilbage på med glæde, siger han og skænker sig to glas vin i rap.
Filip trækker på skuldrene.
I stedet vil han samle de nærmeste til en middag på Quattro Fontane.
Det skal kun være ham og Cecilie, Morten og Bernadette, Mathias og Nanna.
Og Carsten, selvfølgelig.
Christian skal ikke med, det bliver for besværligt.
Morten og Bernadette er allerede ankommet, da Filip og Cecilie kommer op ad den smalle trappe på Quattro Fontane.
Tjeneren beder dem tage plads ved det bord, de har reserveret.
Det er første gang, Morten ser Cecilie, og han kan ikke lade være med at stirre.
De driller ham:
-	Du har allerede en kone, Morten.
Det flyver ud af Morten:
-Du er smuk.
Men det er ikke derfor, han stirrer.
Der er noget ved Cecilie, han ikke kan lide.
Cecilie er spændt på endelig at møde Filips venner rigtigt og ikke bare i forbifarten på vej ind eller ud af Filips værelse.
Filip har været nødt til at holde hende tæt ind til sig og hårdnakket forsikre, at uanset hvad hans venner synes, så vil det aldrig få nogen indflydelse på, hvad han føler.
Nanna og Carsten er ikke kommet endnu, og Filip forventer hele tiden at se dem komme op ad trappen, friske og forpustede.
Måske har de mødt hinanden nede på gaden?
Måske står de nede på gaden og snakker?
Igen denne følelse af panik, som om Carsten er ved at udlevere ham på en eller anden måde.
Filip rejser sig, løber ned ad trappen og kigger op og ned ad gaden, over på Sankt Hans Torv.
De er der selvfølgelig ikke.
Han går op ad trappen igen, ryster på hovedet, aner ikke, hvad der går af ham.
Efter tyve minutter er de stadig kun de fire, også Mathias mangler.
Ingen har set ham for nylig.
- Måske er han taget til Brasilien, siger Bernadette for sjov.
Det er ikke så længe siden, at Mathias begyndte at interessere sig for capoeira, og når Mathias begynder at interessere sig for noget, går der ikke længe, før han er helt opslugt.
Filip forudser, at han flytter til Brasilien og ikke helmer, før han er blevet anerkendt af de gamle mestre.
Mens de griner, kommer Mathias frejdigt op ad trappen, og før han har fået sat sig ned, kommer tjeneren ned og siger, at der er telefon til en, der hedder Filip.
Filip modtager røret med bange anelser, og, ja, Carsten er selvfølgelig blevet forhindret.
Christian har hele dagen haft et besynderligt „opkastningsmønster", som Carsten har besluttet sig for at tage på
hospitalet med.
Først troede han, at der var tale om en lettere madforgiftning, men det gik ikke over.
Han har overvejet det frem og tilbage hele dagen, men sekundet før han skulle ud ad døren for at tage på Quattro Fontane, følte han altså, at han var nødt til at tage på hospitalet med Christian i stedet.
Om Filip forstår?
Det håber han.
Han er ikke sikker på, at de kan nå at ses inden lørdag, men han ønsker ham alt det bedste.
-	Hører du?
Jeg er med dig i ånden.
-	Lov mig, at du ikke bekymrer dig om Christian, siger han så efter en lille pause.
- Jeg skal nok tage mig af ham.
Filip er irriteret, da han kommer ned til bordet igen, ikke mindst over det sidste udsagn.
Lov mig, at du ikke bekymrer dig om Christian.
Ha, som om han vil gå og bekymre sig om Christian?
Hvilken verden lever Carsten mon i?
Jeg skal nok tage mig af ham.
Ja, hvem ellers, gamle dreng?
Troede du, jeg skulle?
Morten siger kækt:
-	Nå, men så slipper vi da også for at høre om Christian hele aftenen.
Han kigger over på Filip som for at sige: Vi hygger os bedre uden!
Da tjeneren kommer ned med maden, er Filip stadig skuffet.
Tænk, at Carsten ikke kommer.
Tænk, at han ikke engang er det værd.
Han nipper til sin rødvin, piller lidt ved vandkaraflen, smiler uden at høre, hvad de andre siger.
Cecilie forsøger at opmuntre ham, hun lægger armen om ham, skænker op i hans glas, siger, at hans rejse jo bliver fantastisk alligevel.
Filip sukker og siger ja, men han er ikke fri for at føle, at rejsen er blevet ødelagt, allerede inden den er begyndt.
Morten smager på sin pizza, udstøder høje, vel tilfredse lyde og spørger Filip, hvordan hans pizza smager.
-Jeg har ikke smagt på den endnu, siger Filip.
-Så var det måske på tide, siger Morten og gør en grimasse.
Kombinationen af rødvin og gorgonzolapizza får ham omsider til at slappe af.
Kort før de er færdige med hovedretten, udbringer han en skål for sin fantastiske kæreste og sine vidunderlige venner — og for sin rejse.
Han kigger dem alle sammen dybt i øjnene og siger til sig selv, at han sidder sammen med de vigtigste mennesker i sit liv.
Lørdag eftermiddag letter flyet fra Kastrup, og Filip er på én gang lettet og urolig.
Den eneste, der følger ham hele vejen ud til lufthavnen, er Cecilie.
Nanna dukkede aldrig op på Qu-attro Fontane, og Filip er stadig stødt over, at hun ikke i det mindste ringede.
Cecilie har på fornemmelsen, at der er noget galt med Nanna, noget, de alle sammen dækker over, hvilket Filip kun bekræfter ved at svare undvigende.
Nej, nej, der er ikke noget galt med Nanna.
Hun er bare sådan én, der er lang tid om at finde ud af, hvad hun vil.
De har alle sammen et blødt punkt dér, siger han uden at tænke på, at det er Cecilie, han siger det til.
De sidder i bussen ud til lufthavnen, de skiftevis kysser og er helt, helt tavse.
Filip sidder med sin enorme Bergans-rygsæk mellem benene, han er på en måde lettet over, at de skal skilles nu.
Det hele er blevet for intenst.
Og samtidig er det svært at forestille sig, at de skal være væk fra hinanden i en måned, når de nu har været sammen i døgndrift så længe.
Måske vil han få abstinenser?
Måske vil han rent fysisk være tvunget til at tage det første og det bedste fly hjem igen?
Hvad vennerne angår, er det måske også godt med en pause.
Der er gået over ti år, siden de mødte hinanden på Birkerød Statsskole, og selvom Filip ikke kan forestille sig andet, end at de vil være venner resten af livet, så skal der også være „plads til forskellighed'4, som han er begyndt at sige.
Klokken er over midnat, da han falder i søvn i ti kilometers højde.
Bladet, han er ved at læse, falder ud i midtergangen, og da stewardessen kommer og samler det op, lægger hun samtidig hans tæppe op omkring ham.
Han sover sådan, uskyldigt, og med tæppet omkring sig ligner han næsten et barn.
DEL II
Da han lander i JFK, har han sammenlagt sovet omkring to timer, men han er ikke træt.
Alt, hvad han nu skal se og opleve, smage og mærke, vil overgå hans vildeste fantasier, det er han sikker på.
Bare det at tale med rigtige amerikanere, mand, det er så fedt, så ulige meget bedre end at gå rundt og mumle blandt bondesønner, som man altid gør i Danmark.
Det trækker i ham, han må hurtigst muligt ind til byen.
Han er hurtig til at få sin bagage, og modsat de andre har han ikke brug for en bagagevogn.
To norske udvekslingsstuderende tilbyder ham at dele en taxa, men han afslår, fordi han så vil være nødt til at snakke med dem hele vejen.
Allerede dér vil hans rejse blive noget nærmest almindeligt, noget dagligdags:
Nå, hvad skal du så i New York?
Nå, hvor skal du så bo?
Også et britisk ægtepar er yderst imødekommende:
- We will drop you off anywhere on Manhattan!
Filip ved bare, at han skal være alene.
Ellers kan han ikke nyde det i fulde drag, når New York dukker op i horisonten.
Det er jo kæmpestort, dette her.
Ikke noget, man må spilde på tilfældige fremmede.
Han smiler, da han smider sin rygsæk ind i bagagerummet på den ventende taxa, og snart viser det sig, at New Yorks skyline er præcis så fantastisk, som han har forestillet sig.
Det giver et sug i maven.
Ifl can make it here, Fil make it anywhere!
Han prøver at dele sin glæde med chaufføren, men han er åbenbart ligeglad.
Filip tager et rystet billede gennem et vindue, der ikke kan åbnes, og fortryder næsten, at han ikke har nogen at dele det med.
Han har bedt om at blive kørt til Grand Central, fordi han gerne vil se bygningen.
Flere gange er han overbevist om, at chaufføren snyder ham, selvom prisen er aftalt på forhånd.
Efter et mislykket samtaleforsøg er det lille vindue til førerkabinen blevet lukket.
Kan det virkelig passe, at de skal skifte retning så mange gange?
Han er ikke 100 % sikker på, hvor Grand Central ligger i forhold til den adresse, han skal finde, men hvis det er langt væk, kan han vel tage et tog.
Desuden: Han vil gerne gå.
Han kan have al sin bagage på ryggen.
Da de endelig holder ved stationen, kommer han i tvivl om det med drikkepenge.
Er det 25 % oveni ligesom med moms?
Det kan umuligt passe.
I et splitsekund bebrejder han sig selv, at han ikke har slået det op i sin guide.
Han stikker manden 20 dollars oveni og ved ikke, om det er for meget eller for lidt.
Han kigger kort indenfor på Grand Central, er behørigt imponeret og går ud igen.
Han sætter sig på en trappesten og giver sig til at studere kortet.
Han tager bestik af solen.
Han skal mod syd-sydvest.
Han rejser sig, tager rygsækken på, tager en dyb indånding, han har aldrig været mere fri.
Turen er kortere, end han troede.
En østeuropæisk dame, der sidder på en lille taburet foran en butik, kigger indgående på hans rygsæk, han spejler sig selv i et butiksvindue: Han ligner en spejder i jakkesæt.
Newyorkerne selv skejer ud.
Tæt på Greenwich Village ser han inden for ti minutter hele to transvestitter og en dame med en gul kvælerslange om halsen.
For at nærstudere kortet sætter han sig ind på en diner.
En servitrice med højt hår kommer over til ham.
-	Coffee? siger hun.
-	Black, svarer han og trækker sin sammenfoldede seddel op aflommen.
Under navnet Gunnar har han noteret en adresse og et telefonnummer.
Det skal ligge lige i nærheden af Washington Square Park.
Ffan viser sedlen til servitricen, som griner:
-Is that even a Street?
Ffan har skrevet forkert.
Gadenavnet findes åbenbart ikke.
Fra en mønttelefon prøver han at ringe til det nummer, der står på sedlen, men ingen tager den.
Ffan smider sig på en bænk i Washington Square Park og føler sig som en idiot.
Han ved, at den adresse, han skal finde, ligger inden for en radius af én kilometer af parken.
Én forbandet kilometer.
Men hvor?
Skal han virkelig tilbringe resten af dagen med at gå op og ned ad samtlige gader?
Han ved ikke engang, om Gunnars navn står på dørskiltet.
Hvor dum har man lov at være?
Solen skinner, og han falder i søvn.
Han vågner ved, at nogen taler dansk.
Han vender sig rundt, skygger med en hånd for øjnene og ser en rødhåret fyr sidde i græsset og snakke med en mindre, næsten bleg fyr.
De griner på en måde, der minder om tændvæske, pludselige flammer.
-	Og så sagde du vel, at du var en mand, siger den blege, mens han niver ham, der hedder Gunnar.
-	Gunnar?
Filip sætter sig spontant op, søger øjenkontakt og siger:
-	Hey, er der én afjer, der hedder Gunnar?
De to fyre kigger på hinanden og griner igen:
-	We’re not gonna take it!
-	Undskyld, siger Filip.
- Jeg leder bare efter én, jeg skal leje et værelse hos.
En, der hedder Gunnar.
-	Filip?
Skulle du ikke være kommet i går?
-	Fuck, siger den blege fyr, der åbenbart hedder Dandy.
-	Vi ventede på dig hele dagen i går, mand!
-	Godt, jeg fandt jer, siger Filip lettet.
- Må jeg ikke komme op og stille min bagage?
-Nu?
Først ud på eftermiddagen går de op i lejligheden.
Gunnar tilbyder at bære Filips rygsæk, men opgiver, da han mærker, hvor tung den er.
De går tværs over parken og ned ad en mindre gade, hvis navn overhovedet ikke minder om det, der står på Filips seddel.
Filip er overrasket over, hvor småt alting er.
WS-installationerne er åbenbart så amatøragtige, at man ikke kan bade og vaske op samtidig.
-	Du kan sove dér, siger Gunnar og peger på en madras, der ligger midt i et lille gennemgangsrum.
-	Fedt, siger Filip.
-	Alle i New York bor sådan her, siger Dandy forklarende.
- På nærmest ingen plads.
Alle drømmer om at blive noget stort.
Hvad med dig, Filip, drømmer du også om at blive noget stort?
-Jeg skal bare studere, siger Filip undvigende.
Dandy kigger indsmigrende på ham.
-	Gad vide, hvem du egentlig er.
Ved du det selv?
Allerede næste dag tager Filip toget op til Central Park for
at gå en lang tur.
Ved et tilfælde ser han pludselig, at han befinder sig i Strawberry Fields, mindeparken for John Lennon.
Han kigger rundt og finder den stenmosaik, han har set i sin
guidebog.
Imagine.
Han sætter sig på en bænk og tænker på sin mor.
Nogle gange er det, som om hun er blevet sådan en slags sol i hans indre verden: hende, al varme og lys kommer fra.
Og er det egentlig fair over for Carsten?
En mor med to mindre børn sætter sig ved siden af ham.
-	We come here every day, siger kvinden og virker interesseret i at snakke.
Filip kigger forarget væk.
Hvem tager også sine børn med til en mindepark hver dag?
Forklarer hun dem også, at John Lennon blev skudt ned lige foran sin egen hoveddør?
Et af børnene trækker i ham, hans mor kalder.
-	Maybe the man doesn’t want to talk? siger hun og søger Filips øjne.
Han har en følelse af, at der er noget, han hele tiden er lige ved at huske.
Han kigger åndsfraværende på barnet.
-What?
Han rykker sig, undskylder sig, går længere nordpå.
Han kommer i tanke om engang, han og Annette var på telttur på Hallandsåsen.
Det var noget, hun havde foreslået en aften, hun var kommet ind for at sige godnat: før hun blev syg.
-	Skal vi to ikke tage på tur?
Vi kan tage af sted på fredag, hvis du har lyst?
Han husker hendes ansigt, det lange lyse hår.
Han husker togturen derop, bussen, der standsede i kanten af skoven.
Han husker følelsen af, at hun knugede ham hårdt ind til sig.
For hårdt.
Mens han går, husker han følelsen af, at hun ville have et eller andet af ham.
Et eller andet, han ikke havde lyst til at give hende.
På vej tilbage til Greenwich Village kommer han i tanke om Dandys spørgsmål om, hvem han er.
Hvad fanden er det også for et mærkeligt spørgsmål, hvem han er?
Det var sådan noget, hans mor kunne finde på at spørge om.
Som om det er noget, man lige kan sige, lige kan opsummere i punktform: Ja, jeg er god mod børn og dyr.
Ja, jeg er vedholdende og ambitiøs, men bange for nære relationer på grund af et tidligt svigt i barndommen.
Ah, hvor han hader den slags.
Han kommer op ad trappen, op til lejligheden, der er heldigvis ingen hjemme.
Han pakker ud, lægger alt i orden på en ny måde.
Tænk, at han er i New York, han kan næsten ikke fatte det.
Sådan et sted bliver det aldrig hverdag.
Han henter hende i Newark, hans øjne klæber til skærmen med ankomstinformationer.
Hun flyver direkte.
Eller rettere: Han tror, hun flyver direkte.
Skærmen angiver, at Pan Amflyet fra København allerede er landet.
Bagagen har formentlig allerede cirkuleret rundt på bagagebåndet en tre-fire gange.
Så hvorfor kommer hun ikke?
Han står klar med en bagagevogn, han har lagt en flaske champagne på køl i Gunnars mikroskopiske køleskab.
Han skal lige til at gå hen til informationen, da hun kommer ud med sin rygsæk slængt over den ene skulder, blå øjne, lyst hår.
Hans puls er høj, han har tørre læber.
- Hvordan har du det?
Gik turen godt?
Følelsen af at omfavne hende, kysse hende.
Det er næsten for stærkt, for længselsfuldt: Det sletter alle hans tanker, han hænger kun lige sammen.
Han peger mod udgangen, spørger, om hun har husket at købe lakridser til Gunnar?
De sidder ved siden af hinanden i toget.
Hun siger, at hun har noget med til ham, en gave fra Carsten.
Filip løfter blikket og er på en gang glad og trist.
Han hvisker, at han stadig er skuffet over, at han ikke kom for at sige farvel den aften på Quattro Fontane.
Og heller ikke i lufthavnen.
Det er altid ham selv og/eller Christian, ham selv og/ eller Charlotte.
Aldrig ham, Filip.
Filip skal bare være hans gulddreng, ikke?
Ham, der aldrig er problemer med.
Cecilie smiler og rykker endnu tættere på.
-	Så er det godt, jeg er kommet herover for at passe lidt på dig, ikke?
Hun roder i hans hår.
Han griner, tager hendes hånd.
-	Vi skal nok få det sjovt.
Allerede samme aften har Gunnar inviteret Dandy med til en lille velkomstfest, så Cecilie kan føle sig velkommen på Lower Manhattan.
-	Hvad med mig? spørger Filip.
- Hvorfor holdt du ikke nogen velkomstfest for mig?
-	Du er jo ikke en pige, siger Gunnar og griner.
Cecilie synes, alt er fantastisk.
Før festen går i gang, er de oppe og spise på et sted i Mid-town, der hedder Burger Heaven.
Hele tiden læner hun hovedet tilbage, imponeret over, at skyskraberne er så høje, så flotte - og alt det glas!
Hun griner ved tanken om, at vinduespudserne aldrig bliver færdige og hele tiden må starte forfra.
Betjeningen på Burger
Heaven foregår på rulleskøjter.
Cecilie tager sit Olympus-kamera op aflommen og tager et billede af en blondine med rottehaler.
-	Far vil synes, at det er så sjovt, siger hun.
Filip er irriteret over, at det betyder så meget for hende, han griber hendes hånd.
-	Ja, her er spændende, ikke?
Bare vent, til du ser vores motorhome.
-	Dét er flot.
Cecilie griner og forsøger at gabe over den enorme burger, hun har bestilt.
Mens de spiser, siger hun en replik, der kommer til at følge dem tværs over USA:
-Sandelig noget andet end Legoland!
Dandy har ikke alene øl og vand med, da han bakser sig op ad trappen til Gunnars lejlighed, han har også en ghettoblaster og en flaske whisky under armen.
-	Så er der fest, siger han og præsenterer sig.
-Ligesom tyggegummiet, siger Cecilie.
Efter en længere diskussion beslutter de sig for at gå ned til Washington Square Park, hvor de ruller et picnictæppe ud og sætter ghettoblasteren i græsset, uden at tænde den.
Parken er omgivet af universitetsbygninger, og Dandy siger for sjov, at 90 % af dem, der opholder sig i parken samtidig med dem, sikkert er udenlandske studerende.
Det er ikke mange newyorkere, der vælger at gå på NYU eller Columbia, de foretrækker et Ivy League-universitet, eller måske tager de den anden vej, måske drømmer de om Sorbonne og Oxford og Cambridge.
Ja, måske drømmer de ligefrem om København og Stockholm.
Scandinavia.
-	Du har sikkert ret, siger Gunnar.
Cecilie sidder ved siden af Filip på tæppet.
Hun rykker sig ind til ham, hun er svimmel og beruset, hun har ikke fået en dråbe alkohol.
Men bare det at være der, alle de døre, han hele tiden åbner for hende.
Det er fantastisk.
Hun lukker øjnene, og han kysser hende.
Det bliver mørkt.
Gunnar nævner, at han kender én, som kender én, der har lejet en lejlighed i Thompson Street, vist nok en filminstruktør.
Han smiler til Cecilie:
-Sådan er det her i New York.
Alle er noget ved musikken.
-	Eller er ved at blive det, tilføjer Dandy og trækker en gul sweater på.
Elevatoren i Thompson Street åbner direkte ind i lejligheden, der er fuld af mennesker.
Ingen kommer og hilser, ingen
siger velkommen.
Der er fade med pindemadder, bakker med champagneglas.
Gunnar styrer dem ovenpå, op på den store tagterrasse.
Det er midt i Soho, og udsigten er god.
De står rundt om den ghettoblaster, de har haft med.
Gunnar tænder og siger:
-Så skal der danses!
Han trækker Cecilie ind til sig, hun nyder det og griner.
Dagen efter er de på vej op til Central Park med A-toget.
De sidder helt stille med tømmermænd og halvlukkede øjne.
Filip spørger, om hun gjorde det med vilje.
-	Gjorde hvad?
-	Det med Gunnar.
-	Jeg ved ikke, hvad du snakker om, siger hun.
Det motorhome, Filip har købt, står på en betalt parkeringsplads i New Jersey.
Det er rart endelig at være alene.
Planen for, hvordan de skal køre tværs over USA, har ændret sig en del gange.
-	Hvad siger du så?
Filip gør en bevægelse med hånden.
Det er virkelig flot.
Igen vil hun tage et billede, hun kan vise sin familie: Filip indvilger kun nødtvunget i at stå foran og smile.
Filip betaler parkeringsvagten kontant.
Han kører.
Hun guider dem, har kortet parat, hvis han kommer i tvivl.
Filip kommer hele tiden i tvivl.
Inden for den første time kører han forkert syv gange.
Ikke nok med, at de er tæt på at blive torpederet af en familiebil, de har også adskillige hylende horn efter sig: På et tidspunkt tror de ligefrem, at politiet er efter dem.
Både i Springfield
og i Tulsa viser det sig, at de bedømmer farer forskelligt.
Filip mener, at de befinder sig i truende situationer, men Cecilie mener ikke, at de højrøstede unge mænd
på motelværelset ved siden af er til fare for andre end sig selv.
Hun mener ikke, at det par, der på et tidspunkt står ude foran den restaurant, hvor de lige har bestilt mad, er ved at komme op at slås.
-	Det går over om lidt, siger hun.
Det forekommer ham, at hun er naiv.
Det er det samme med penge.
Ikke på noget tidspunkt bekymrer det hende, om de kan få pengene til at strække, ikke på noget tidspunkt siger hun:
—Her synes jeg, vi skal spare.
Det er, som om der altid er nogle andre et sted, der løser problemerne, som om hun aldrig har oplevet, at tingene går galt.
Filip tilskriver dette hendes trygge opvækst, hendes forældre, der hjælper hende med alt.
Og det er ikke, fordi han selv synes, han har haft en ulykkelig barndom, men jo, ting går galt.
Ens liv kan forandre sig med et forbandet fingerknips, og der skal ingenting til.
Med hensyn til sex er hun ikke så erfaren, og måske heller ikke så nysgerrig, som Filip kunne ønske sig.
Men det bliver hun.
Hjørnesofaen i deres motorhome kan laves om, så den bliver én stor seng, og her tilbringer de halve og hele dage.
Her har de sex, til Filips forhud begynder at blive rød.
Egentlig er det fedt, at hun er så uerfaren, for det er jo nærmest, som om det er ham, der på stedet opfinder sex, ham, der spiller orgasmer over til hende som små bolde, der sidder perfekt, hans serv, hans bold.
Lidt for ofte trænger han til at være alene.
Lidt for ofte bliver han irriteret over, at alt imellem dem skal koordineres og aftales.
Det er ikke, fordi Cecilie er specielt besværlig, der er bare så mange praktiske spørgsmål hele tiden: Hvor skal vi hen?
Hvor skal vi stoppe?
Trænger vi til en
pause?
Skal vi overnatte i Oklahoma City?
Har du tisset?
Skal vi stoppe ved Lucille’s?
Ved grænsen til Texas bliver landskabet for alvor til støvet prærie og stenørken.
De keder sig.
Lange, ligegyldige strækninger, hvor der intet sker.
-Tror du også, ægteskabet er sådan?
De er standset i en flække med et skævt vandtårn.
De drikker cola med isterninger, der klirrer mod glassets kant.
Hun griner:
- Nej, ikke med mig.
Filip tænker, at de ikke kender hinanden godt nok.
Var det for tidligt at tage ud på sådan en stor tur sammen?
Når de skal af sted om morgenen, tænker han på praktiske ting, hvad de skal være opmærksomme på, hvad de skal huske eller have parat.
Cecilie foretrækker derimod nydelsen: en lang morgen i nattøj, en kaffepause, der trækker ud.
Neglelak.
Et mørkt øjeblik frygter han, at deres forhold vil blive sådan: ham, der tænker på det hele, og hende, der bare flyder med.
Dét vil han ikke have, dét vil han ikke være med til.
Problemet eskalerer på en tilfældig diner, hvor hun bestiller meget mere, end hun kan spise.
De har kørt siden tidlig morgen, de er trætte og sultne.
Men da tjeneren kommer anstigende med to burgere, to omeletter, pandekager og pomfritter, salat og sodavand, er det, som om en eller anden fjeder springer i Filip.
Sidder hun bare dér og bestiller mad, som om det er ligegyldigt, hvad tingene koster?
Er hun ligeglad med, hvad tid det er på dagen?
Kunne det for eksempel være, at de også skulle spise frokost senere?
Er det ikke forkert at bestille mere, end man kan spise?
Filip føler sig ensom som den, der planlægger og sparer og styrer uden om farer og situationer, hvor de kan blive snydt eller bestjålet.
-Hvorfor er du så sur? siger hun, og så eksploderer han og siger, at hun opfører sig som et barn, der bare er med, at han ikke er hendes forbandede mor eller far, at hun også må tænke selv.
At der er noget, der hedder tid.
At der er noget, der hedder penge.
Alt kan ikke bare være nydelse, nydelse, nydelse.
De har jo for helvede både en tidsplan og et budget.
Alt dette hører hun på, mens hun sidder og suger grådigt på et sugerør, der stikker ned i en kold, lyserød masse, der vistnok er milkshake, og hvorfor fanden har hun også bestilt milkshake, når han kan se, at der allerede står sodavand på bordet?
Han ryster over det hele, så gal er han.
Hun lader sugerøret falde og siger spidst, at hun faktisk også har tænkt på at sige til ham, at hun er en lille smule irriteret over, at han er så anspændt:
-	Vi er jo på ferie, siger hun og bliver pludselig helt hysterisk:
-	Hvorfor må jeg ikke slappe af på min F-E-R-I-E, hvorfor skal jeg gå og føle, at du ånder mig i nakken, at jeg ikke må spise for meget, bruge for mange penge?
Må jeg overhovedet være her?
Må jeg nyde livet, Filip?
Må man nyde livet sammen med dig?
Servitricen sender dem et blik.
Cecilie tager demonstrative musebidder og foreslår irriteret, at de pakker resterne ind og tager dem med.
For der er overhovedet heller ingen grund til at betale for en masse mad, de ikke spiser!
Filip nikker og forstår ikke, hvorfor han føler sig skyldig.
I bilen forsikrer de hinanden om, at de nok bare var trætte, at det også er hårdt at være på sådan en stor rejse, og straks fortæller de sig selv en virkelig forvrænget historie om servitricen, der havde haft en grotesk stor næse, og om rotter, der løb frem og tilbage mellem båsene.
To dage senere kan de snakke om det.
Filip siger, at det nogle gange virker, som om hun bare siger ja til alt, hvad han foreslår.
Det er, som om hun er ligeglad.
Har hun ikke selv nogen ønsker?
Noget, hun skal i denne verden?
Han kigger på hende, de sidder på deres klapstole med udsigt ud over en dal.
Han siger, at han frygter at få et forhold som sine forældres: et skaffedyr og en kvinde, der bare følger med.
Han vil ikke have, at det skal være sådan, han vil ikke gentage sine forældres fejl.
Han vil gøre det bedre end sin far.
Han vil have en kvinde, der kan noget selv, én, der vil frem i verden.
Og vil Cecilie ikke det?
Hvad tænker hun?
Hvad vil hun?
Cecilie forsikrer ham om, at hun er fuldstændig enig.
Hun vil heller ikke være den slags kvinde, der passivt lader sig forsørge.
-	Vil du have et glas vand? spørger hun, men han svarer ikke.
-	Hvor er her smukt, siger han.
Hun drikker selv lidt vand, misser op mod solen og siger:
-Jeg vil også arbejde, Filip.
I Albuquerque farer de vild.
Cecilie har ellers studeret kortet grundigt, før de kørte ind i byen.
De har aftalt at holde ind til siden, så snart der opstår tvivl.
Filips vrede kommer pludseligt.
Han er tæt på at blive påkørt af en stor, hylende truck, da han pludselig standser bilen og forbander hele vejsystemet i Albuquerque langt væk.
De andre trafikanter er hensynsløse.
siger han.
Han kan ikke få øje på vejskiltene.
Han forlader bilen, smækker døren bag sig - og træder på det nærmeste ud foran sin egen visse død.
Han mærker, at Cecilie trækker ham ind på fortovet, han græder ud over hende, styrter sammen om det spinkle menneske, hun er: Et øjeblik er det næsten, som om hun holder hele verden oppe.
Hans verden.
Han mumler noget om, at han er ked af, at han har været så irritabel på det seneste.
-	Undskyld, flæber han.
- Undskyld.
Kan du tilgive mig?
Hun undskylder også.
-Jeg ved godt, at du indimellem føler, at du har mig på slæb, siger hun blidt.
- Jeg ved godt, at jeg kan virke lidt naiv, lidt happy-go-lucky, ikke?
Men alt det vil jeg ændre, siger hun og kysser hans våde kinder.
-Jeg vokser med opgaven, Filip.
Skal vi ikke aftale det?
De bliver i Albuquerque et par dage for at hvile ud.
De tager den tyve minutter lange kabeltur til Sandia Peak.
De kigger ud over byen langt nede og drikker varm kaffe og nikker til hinanden på en måde, der bekræfter, at de er kommet ud på den anden side.
Hvad Carsten angår, er det i begyndelsen meningen, at Filip vil skrive hjem hver uge, men det bliver ikke rigtig til noget.
Han har forestillet sig, at Carsten og Christian skulle være en del af hans rejse, at afstanden kunne bringe dem tættere sammen.
Det har han hørt en eller anden sige: Afstand bringer folk sammen.
Men i al den tid, han er i USA, skriver han selv fire breve og får sammenlagt to af Carsten: ét til jul og ét til sin fødselsdag.
Da Cecilie er rejst hjem, overvejer han faktisk at bryde med Carsten.
Hvorfor skal han egentlig hjem til Danmark?
På dette tidspunkt er han flyttet ind på et kollegium, der ligger på W 3rd Street.
Her møder han de andre studerende, der kommer fra hele verden.
Filip skal tage en MCJ, en Master of Comparative Juris-prudence, og snart er han i gang med at lære forskellen på civil law og common law.
Han lærer at diskutere komplicerede juridiske spørgsmål på engelsk.
Hurtigt bliver han gode venner med en colombiansk fyr, der hedder Francisco.
Franciscos forældre tilhører den colombianske overklasse og er en slags reserveforældre for en lokal salsastjerne.
Francisco giver drinks fredag aften, laver røræg lørdag morgen, og resten af dagen spiller de indendørs golf.
Da det bliver december, spørger Francisco, om Filip ikke vil med ham hjem til Colombia på juleferie.
Han lover, at han og hans familie vil betale alle udgifter.
-	We will get you anything, siger han med tydelig spansk accent.
Francisco lokker med, at de skal flyve på 1. klasse, de vil også blive hentet af en privatchauffør i lufthavnen.
Francisco fortæller, at staben, der tager sig af ham og hans familie, tæller over tyve personer - hvortil skal lægges et ikke ubetydeligt antal bodyguards.
-	Hvad lever din familie egentlig af, spørger Filip forsigtigt, og Francisco, som sidder på Filips seng, klemmer det ene øje sammen og lader, som om han sniffer noget op med sit næsebor, hvorefter han griner og siger, at hans far er en af arkitekterne bag den nystiftede Grupo AVAL, en sammenslutning af banker, der dog også beskæftiger sig med telekommunikation og ejendomshandel.
Filip vender det med de andre på kollegiet, og en af hans medstuderende, en rødhåret pige fra Finland, siger:
-	Colombia?
Are you trying to get yourself killed?
Hun fortæller, at alle Colombias store byer står på listen over verdens farligste.
Så vidt hun ved, men hun er ikke sikker, er der i alle større byer i Colombia områder, der er domineret
af FARC.
Andre områder er domineret af narkokartellerne, politiet kommer der simpelthen ikke, politiet er fraværende.
-It’
s completely lawless, siger den finske pige og understreger, at krigen mellem de forskellige narkokarteller kun er blevet endnu mere blodig siden Pablo Escobars død året forinden.
Også Cecilie bliver en smule bekymret, da han nævner, at han overvejer at tage med Francisco til Colombia, men så understreger han, at Franciscos familie er rig, sikkerheden vil være i top.
Desuden, siger han, er naturen i Colombia fantastisk frodig, dette er en helt fantastisk chance for at se Latinamerika.
Cecilie ombestemmer sig og siger, at han selvfølgelig skal tage af sted.
Hun under ham ah det bedste i denne verden.
Hvis de virkelig er det for hinanden, de tror, de er, har de jo tid nok.
Et helt liv!
Selvfølgelig skal han tage af sted.
-	Husk at tage billeder, siger hun.
Filip er ovenud lykkelig for, at hun tænker på, hvad der vil være bedst/or ham.
Han har lyst til at kysse hende, rode hende i håret og vælte hende om på sengen, og han ville gøre det, hvis ellers de opholdt sig på samme kontinent.
For pokker, hvor har han bare fundet den rigtige.
Carsten har sværere ved at slippe tanken om, at Filip kommer hjem til jul.
Men, på den anden side, når Filip nu siger, at han ikke har råd til billetten.
Og fremragende egentlig, at en af Filips studiekammerater har tilbudt at tage Filip med hjem.
-	Det går,
siger Carsten modstræbende.
Allerede da de stiger ud af flyet, kan Filip mærke, at de er højt oppe, 2.600 meter over havets overflade for at være helt præcis.
Francisco siger, at Filip skal bruge et par dage på at vænne sig til den tynde luft.
-	Ikke noget med at spille fodbold, hverken i dag eller i morgen.
Ellers får du bare kvalme og kaster op, siger han og dunker Filip hårdt i ryggen.
Hans families ejendom ligger i et såkaldt gated community i Chapinero Alto, og fra taget af huset, nej, villaen, n€), paladset, kan man se ud over Bogotås centrum længere nede, men ingen i familien kunne nogensinde drømme om at gå op på taget.
Hvorfor skulle man dog det?
Fra de store panoramavinduer i stuen ser man ud over en gigantisk, lyseblå pool, hvor Franciscos mor, en statelig dame med opsat hår og et bittert drag om munden, er ved at tilbagelægge sine daglige baner.
Hun venter ikke sin søn hjem så tidligt og bliver forbløffet over at se ham komme gående op ad havegangen.
Hun afbryder sin træning og kommer til syne ved trappen.
Hastigt slynger hun en hvid badekåbe med guldbroderier om sig.
Hun siger goddag til Filip med en fremstrakt, halvvåd hånd.
Hun drypper stadig.
Hun leder efter de engelske ord som efter gamle skatte fra barndommen, hun finder kun meget få, støvede vendinger.
Hun tilbyder vistnok Filip en tur i poolen, hun vifter sig for ansigtet og siger noget, Filip tyder som „aire“.
Francisco har hele fire søstre, to af dem er gift, to af dem er ikke.
Francisco siger:
-	Bare vent, til du møder Mercedes.
Endnu er det ikke lykkedes mig at præsentere hende for så meget som én eneste af mine venner, uden at han får åndenød og vil giftes.
Så held og lykke, min ven, siger han.
- Held og lykke.
De ser Bogotå fra bagsædet af en Toyota Land Cruiser med tonede ruder og skudsikkert glas.
Filip tror ikke sine egne øjne, da han ser to bodyguards stige ind i bilen, netop som porten bliver åbnet, han tror ikke sine egne øjne, da de
passerer et supermarked og ser en vagt med maskinpistol foran indgangen.
-Hvorfor er alle bevæbnede, spørger han, men Francisco smiler bare og siger „All my life.
“Han prøver at forklare vejsystemet i Bogo tå, noget med „calles“ og „carreras“, det lyder lidt som New York.
Filip betragter en indianer i poncho, og Francisco bekræfter, at der er områder, hverken almindelige mennesker eller politiet kommer i, områder, hvor man slæber mordofre ud af huset og op til vejen, fordi man ikke selv vil ringe efter myndighederne.
Filip bemærker to fyre i udslidte kørestole, der sidder op ad en mur og tigger.
-	Ja, vildt, at de har kørestole, ikke?
De fleste dør bare af sult på gaden, siger Francisco.
Filip savner pludselig Christian, mærker hjertet blive helt blødt og åbent.
Men så lukker det sig igen.
-	Min bror er også handicappet, siger han.
- Han skal være glad for, at han bor i Danmark.
Herefter prøver Francisco at lære ham at se forskel på det, han kalder den „rigtige“ overklasse, og de nyrige, altså dem, der lever af narkopenge.
Forskellen er selvfølgelig stil.
En narkobaron kan købe nok så meget lækkert tøj, købe nok så dyre biler og huse, han glemmer som regel at tage strømper på i skoene.
-	Det er virkelig mange milliarder dollars, det drejer sig om, og de aner ikke, hvad de skal stille op med dem, siger han og sukker.
— Se ham dér!
Han peger ud på en mand, der står og ryger.
Kan du ikke se det?
Uden det jakkesæt, uden de sko ... og kan du se, hvad der buler ud ved bæltet?
Filip kan ikke se det.
Han sveder.
Alting er så intenst, så forstærket på en eller anden måde.
På vej hjem spørger Francisco, om han vil med kabelbanen op til Monserrate, her kan de se ud over byen.
Da de står deroppe, peger han.
-	Se!
Først har vi det historiske centrum i midten, så kommer der et bredt bælte med skyskrabere og regeringsbygninger, og alleryderst ligger slummen.
Vil du se slummen?
Har du lyst til det?
Da de kommer hjem, bliver der serveret kølige drinks på terrassen, Cuba Libre, G&T’s.
Det er tydeligt, at man bestræber sig på at være så amerikanske som muligt, Franciscos far taler engelsk som en indfødt texaner.
-	So how is the oil industry doing, spørger han.
At familien har ejendomme i alle større byer, kunne Filip måske have sagt sig selv.
Alligevel bliver han lidt duperet, da han får øje på helikopterlandingspladsen i baghaven.
Han er gået derom, fordi han har hørt, at Mercedes snart vil komme med sit følge af langhårede, tyggegummityggende veninder, og han ønsker på ingen måde at falde for hverken hende eller nogen andre i Colombia.
Så han gemmer sig.
Han og Cecilie er jo så godt som forlovede.
Så godt som.
Han kan godt selv høre det.
-	You are, or you are not, siger Francisco.
Det forekommer Filip, at Francisco er blevet anderledes, siden de ankom til Colombia, mere rolig, men også mere kynisk.
På deres biltur rundt i Bogotå var det helt umuligt at henlede hans opmærksomhed på en flok gadebørn med bluser så beskidte, at de var helt stive.
Da Mercedes dukker op, sidder Filip helt alene i en solstol foran poolen, og selvom hun ikke gør sig nogen anstrengelser, får han omgående stådreng.
Han prøver at række ud efter et håndklæde på en tilfældig måde, hvilket ikke lykkes særlig
godt.
Hun griner kort og afmålt, som om det er noget, der sker hver dag.
Hvad er det, der er så fantastisk ved hende?
Filip kan ikke forklare det, for hun ligner egentlig alle de andre colombianske piger, han har set i løbet af dagen, langt mørkt hår, brune øjne.
Hvordan kan nogen være så almindelig og samtidig se så fantastisk ud?
Han kan ikke komme det nærmere, det er noget med måden, kjolen falder over hendes skuldre, måden håret ligger ned ad ryggen.
En blanding af noget uberørt og noget fremkommeligt.
Filip tø-hø’er en smule, da han omsider får placeret et håndklæde oven på sit stærkt dunkende lem, han siger „hola“ og „qué tal?
“ på en måde, der får ham til at fremstå som tilhørende en laverestående art, en primitiv udgave af Homo sapiens, der aldrig har udviklet intelligens.
Og alligevel tænker han bagefter: Det klarede jeg da meget godt.
Han tænker: Pyha, faren er drevet over.
Næste morgen står den traditionelle morgenmad og venter på ham i spisestuen, alle andre er stået op for længst.
Francisco sidder i den tilstødende stue og ser BBC World.
-	Nå, der er du, siger han halvhøjt.
- Spis din suppe!
Han slukker tv’et, kommer ind og siger, at han har planlagt, at de skal til Cartagena.
-	Cartagena?
Det er som at rejse tilbage i tiden.
Engang var Cartagena porten til de spanske besiddelser i Sydamerika.
Engang ankom titusindvis af slaver hertil fra Afrika.
Galeoner fyldt til randen med guld og ædelsten sejlede tilbage mod Spanien, mod den gamle verden.
Når ikke de blev overfaldet af sørøvere:
Cartagena er mere end én gang blevet erobret af frådende,
ildelugtende lovløse.
Den caribiske kyst er endnu en eksplosion af farver:
Det koboltblå vand, der lader én ane, at intet, absolut intet har ændret sig siden tidernes morgen: de sorte kvinder, det farvestrålende tøj.
Filip er vild med det hele og føler sig omgående i sit rette element.
For hver dag der går, bliver han mere og mere fri, mere løssluppen, han trækker vejret på en anden måde, han genkender ikke sig selv i spejlet.
Det er på vej tilbage til lejligheden i Zona Rosa, at de møder Mercedes og to veninder.
Flun er ved at organisere en speedbåd, så de kan sejle over til Bocagrande og bade.
-	Vil I med? siger hun med kraftig spansk accent
Francisco trækker hende til side og siger på engelsk:
-	Hvad laver I her?
Følger I efter os?
Francisco har tænkt sig, at han og Filip skal bo i forældrenes lejlighed, men Mercedes siger, at det skal de også.
Hun trækker et nøglebundt op af sine lyseblå jeans og siger:
-De her hang hjemme i stuen!
Francisco sukker.
-	Hvor mange er I? spørger han.
Mørket kommer hurtigt, nærmest fra det ene øjeblik til det andet.
De har været oppe at klæde om, haft et kort skænderi om værelsesfordelingen, og nu bevæger de sig ud i nattelivet.
På gader og stræder, fra restauranter og barer kan man skiftevis høre salsa, cumbia og vallenato, enkelte steder bliver der taget et par dansetrin og drukket rom.
Snart får de plads på en af Cartagenas bedste restauranter, der er papegøjer i patioen.
Mercedes sætter sig demonstrativt ved siden af Filip, hun læner sig ind over ham og sikrer sig med fuldt overlæg, at hendes ene bryst strejfer ham, da hun peger ned i menukortet og foreslår forskellige colombianske specialiteter.
De ender med fisk.
Med bandeja costena con arroz y patacones.
Mens de
venter på maden, foreslår Mercedes, at hun lærer Filip et par dansetrin.
Filip rejser sig lydigt og følger efter hende op til dansegulvet, bag hendes ryg signalerer han til Francisco:
-Fivorfor er hun sådan?
Hvad sker der?
Orkesteret er kun lige gået i gang med at spille.
Alle kigger på dem, Filip kan overhovedet ikke høre rytmen.
Hvad slags musik er det egentlig?
Han spørger hende flere gange, men hun smiler bare og gentager:
-	Music, music.
Da de kommer ned, er fisken ved at blive serveret, én rød snapper til hver.
Mercedes kigger rundt på de andre, stikker til fisken og kommer til at grine af, at den ser så lidende ud.
Hun prikker til øjet med spidsen af sin gaffel og siger til de andres højlydte moro:
-So how are you now, little fish?
Senere går de på diskotek.
Francisco siger, at Filip skal drage nytte af, at der er hele tre unge senoritas i selskabet, der både kan og vil danse.
„Aprovecha!“ gentager han, højere og højere, idet han begår den fejltagelse at tro, at folk forstår fremmede ord på fremmede sprog bedre, jo højere man taler.
De passerer gennem metaldetektoren og kommer ind til dansegulvet.
Filip ser en af de fyre, Francisco har talt så meget om.
Han står i baren.
Han er omgivet af piger med store bryster, han er dårligt klippet og dårligt klædt.
Det er næsten en joke at se ham stå med sine mørke tænder og sine solbriller i panden, mens han forlanger at få barens dyreste rom, dyreste whisky.
Han har garanteret skjult et våben et eller andet sted på kroppen.
Måske en kniv fastspændt på låret?
Af og til trækker han én af pigerne over til sig og
tungekysser hende langt ned i halsen, han kigger ud i lokalet for at sikre sig, at ingen rynker på næsen ad ham.
Francisco siger:
-	Ignorer ham.
Han er en lille hund.
De sætter sig ved et bord tæt på dansegulvet.
Tjeneren kommer over og spørger, hvad de vil have.
Francisco nikker op mod fyren i baren, og tjeneren siger et eller andet, der skal virke beroligende.
Han smiler overdrevent venligt til pigerne og kommer ned med en flaske rom på køl.
-	Wow, siger Filip.
Stedet bliver hurtigt fyldt op, de kan ikke længere se manden i baren.
Mercedes tæller rytmen for ham flere gange: Un, dos, tres, y.
Hun klapper ham gennem adskillige ørehængere.
Hun siger, at han skal slippe rytmen fri, at han skal tælle inde i hovedet.
Til sidst er han så forvirret, at han ikke vil danse mere, ikke kan.
Han tager en ordentlig slurk rom og føler sig varm.
Han kan høre de tre piger diskutere ham indbyrdes.
Næsten som om han er bevægelseshæmmet eller spastiker eller sådan noget.
Mercedes går op i baren, uden at nogen rigtig ser det.
Narkofyren kommenterer størrelsen på hendes bryster, Mercedes spytter resolut på gulvet.
Francisco bliver advaret, men beslutter sig hurtigt for ikke at gribe ind.
Både Francisco og Filip står helt stille, mens narkofyren glider ned fra sin stol, skridter over til Mercedes og giver hende en syngende lussing.
Hverken Francisco eller Filip rører en finger, da han i utvetydige vendinger forklarer Mercedes, hvor mange gange en kvinde som hende skal voldtages, før hun forstår, at det i denne verden er mændene, der bestemmer.
Spredt latter.
Mercedes ser trodsig ud, og Filip tror et øjeblik, at hun vil svare, men heldigvis gør hun det ikke.
Ingen rører sig.
Ingen.
Ikke før Mercedes drejer om på hælen, hvilket også får gangsterfyren til at vende sig, glide op på barstolen igen.
De går alle tilbage til deres pladser, men selvom de prøver at danse igen, er stemningen ødelagt.
Filip er stadig rystet over, at ingen gjorde noget.
Alt i ham var parat til at smadre narkofyren i gulvet, alt i ham skreg, at han skulle lade være.
Han er stadig bange.
De står i en mørk gyde og taler om, hvad der skete.
Han kigger på Mercedes og får en følelse af, at han skal beskytte hende.
Han lægger armen om hende, trækker hende ind til sig, kysser hende i håret og hvisker: „Sorry, sorry.
“I samme øjeblik kommer narkofyren og hans følge forbi.
De står alle sammen helt stille, håber, håber, at han går forbi uden at se dem.
Filips hjerte hamrer, selv Francisco ser bange ud.
Ingen trækker vejret.
Narkofyren skrider tilsyneladende forbi dem.
Bliv ved med at gå, bliv ved med at gå, tænker Filip og er pludselig bange for, at han har pisset i bukserne.
Heldigvis går narkofyren videre.
Han skrider, går, bevæger sig fremad og forbi.
Altså indtil han standser, vender rundt og kommer over til deres lille flok.
Han griner ondt, hans pupiller er store og sløve, han er som en mekanisk dukke, der er ved at gå i stå.
Han kigger på Francisco, måler ham med øjnene, løfter hans hage med en beskidt finger.
- Den, som vil have fisk, får våd røv, siger han og ser ud, som om han i samme øjeblik glemmer, hvad han er i gang med.
I hvert fald knipser han med fingrene, mønstrer sin flok og er væk.
Filip og Francisco
og hele familien tager til El Jardfn, hvor familiens landsted ligger, for at fejre jul.
Fra Bogotå flyver de noget af vejen, kører i bil resten.
Filip får en fornemmelse af, hvad Francisco mener, når han fortæller, at Andesbjergene i Colombia deler sig i tre fingre.
Mod syd dyrker man koka, og endnu længere mod syd gemmer narkobaronerne deres laboratorier.
I El Jardfn dyrker man fortrinsvis kaffe.
Undervejs fortæller Franciscos far, at han er blevet enig med en af de andre plantageejere om, at det er på tide, at de får deres eget vagtværn.
Både på grund af FARC, men også på grund af ELN.
De er trætte af, at de ikke kan vide sig sikre på deres egen jord.
De er trætte af, at man ikke kan ride en morgentur uden at frygte, at der ligger et par guerillaer på lur et eller sted.
For det er jo sådan, de skaffer penge: ved at kidnappe lovlydige borgere, der aldrig har gjort en kat fortræd.
Filip har på dette tidspunkt ikke overvejet, om han bør være bange for at tage med ud på familiens ranch, men det overvejer han nu.
Han har forestillet sig noget med et hus på en bakketop, en middelstor have med pool.
Men det tager åbenbart flere dage at ride rundt om familiens ranch.
Er der pumaer?
- Jo, der kan sagtens være pumaer, siger Francisco.
- Men bare rolig, ingen har nogensinde set en puma forfra.
Franciscos far griner.
Det er mørkt, da de ankommer, og efter en god gang suppe med kartofler og majs går de på hovedet i seng.
Filip ligger længe i mørket og lytter.
Om morgenen er han en af de første til at stå op.
Fra sit soveværelse kan han gå ud på en terrasse, og sikke et syn, der møder ham der.
Smukke grønne bjerge, en følelse af landskab, der bare falder og falder.
Er det en flod langt nede under disen?
Skyerne er så tæt på, at han har en følelse af, at man kan nå dem, hvis man står på en stige.
Solen er ved at stå op.
Det er noget af det smukkeste, han nogensinde har set.
Alt er så levende!
Han indsnuser duften med hele kroppen og opdager først sent, at Mercedes står på terrassen ved siden af ham.
-	Jeg vil ikke forstyrre, siger hun.
- Vil du med ud at ride?
Filip er ikke nogen habil rytter, men Mercedes sørger for,
at han får en rolig hest.
-	I will teach you, siger hun.
De sadler selv op, nogen rækker dem en madkurv.
De rider ned i disen, der langsomt forsvinder.
De rider over store og små floder, ad store og små stier langs kaffemarkerne.
Mercedes viser ham et par gange, hvordan han skal holde tøjlerne, hun retter hans holdning.
Hun forsøger også at fortælle ham lidt om fuglelivet, men selvom hendes engelsk er godt, så kniber det, når det kommer til Colombias natur og den enorme mængde endemiske dyre- og plantearter, Amazonlandet er fuldt af.
Hurtigt viser hun sig at være en ivrig forkæmper for naturbeskyttelse, for eksempel er hun rødglødende optaget af at beskytte Colombias nationaltræ, den sjældne Cera-vokspal-me, ikke mindst, som hun forklarer, fordi en særlig guløret papegøje yngler i den.
-	Yellow-eared Parrot?
Mercedes nikker.
Hun forklarer, at hun sammen med et par andre entusiaster planlægger forskellige rejser rundt i Co-lombias jungle, for måske, det håber hun virkelig, måske er der stadig små uberørte bestande et sted.
Ingen har set den gulørede papegøje i mange år, heller ikke i Ecuador.
Men hun håber virkelig.
Gør han ikke også?
Ville det ikke være fantastisk?
Filip er på dette tidspunkt træt af at ride og spørger, om de ikke kan holde et hvil.
Han kan ikke sige hvorfor, men han har lyst til at fortælle hende alt om sin familie, lægge alt frem, som er han et landkort, man studerer, når man er faret vild: Hér, bag denne klippe, ser vi min far, hans målrettethed, hans glemsel.
Hér i dette lavland huserer min handicappede kørestolsbruger af en storebror, alle de sorte streger er min mors indflydelse på mig.
Min mor.
Hele kortet er jo min mor.
De sidder ved siden af hinanden på et klippefremspring i nærheden af en flod.
Han føler en hel masse ved at sidde så tæt på hende, men hun føler tilsyneladende ikke ret meget.
Hun lader sig i hvert fald ikke mærke med noget.
Han forsøger at nævne episoden med narkofyren i Cartagena, men hun laver en viftebevægelse, som indikerer, at hun ikke vil tale om det.
Han opgiver tanken om at vise hende kortet, han prøver at læne sig lidt ind mod hende, men bliver så pludselig usikker.
Hvad er også det for en mærkelig tilnærmelse, at læne sig ind i folk?
Og er han ikke forlovet?
Han er sikker på, at der er en helt præcis kode for, hvordan han som mand skal opføre sig over for en colombiansk kvinde, men han kender ikke disse koder.
Skal han lægge armen om hende?
Og hvad hvis hun ikke reagerer, skal han så bare lade som ingenting?
Det er tid til at ride videre.
Mercedes vil gerne vise ham en koloni af kolibrier, og mens de rider for at komme længere ind i junglen, spørger han igen til, om der er pumaer i området.
-	Det har der helt sikkert været, siger hun.
- Men jeg ved ikke, om der er nu.
Det er lang tid siden, vi har set spor efter en.
Filip kigger ud i buskadset.
-	Er du bange? spørger hun og griner.
-	Lidt, siger han.
-	Det er rigtigt, hvad man siger om pumaen, siger hun så.
- Man ser den ikke.
Hvis en puma vil angribe dig, sniger den sig helt ind på dig.
Du ser den ikke, før den angriber dig.
Og så er du færdig.
-	OK, så er jeg mere rolig, siger Filip og griner, mens han ruller med øjnene.
I stedet beslutter han sig for at kigge op i træerne.
Der er så mange fugle, at man får den tanke, at de kan løfte træerne, hvis de vil, ophæve tyngdekraften.
Mercedes tysser på ham og peger op mod en sjælden kolibri, men han når ikke at se den, før den er væk.
-	We must fight hard to keep this land from destruction, siger hun.
Frokosten indtager de ved et vandfald, og Filip har nu helt opgivet alle tilnærmelser.
Han mener jo heller ikke noget med det.
Madpakkerne består af amerikanske sandwich og to stykker flan i Tupperware-beholdere.
Da de rider hjem ved 16-tiden, er Filip træt i hele kroppen.
Han svinger sit højre ben bagud for at stige af, men mister fodfæstet i stigbøjlen og falder af hesten ned på jorden.
Mercedes griner af ham, kommer over til ham og bukker sig ned til
ham.
Han trækker hende ned til sig, kysser hende på kinden og siger, at hun har været en fremragende guide.
-Ja, siger han og forsøger at fastholde øjenkontakten.
- You know so many things.
Bagefter skammer han sig, for hvad er et kys på kinden egentlig?
Er det en venskabelig gestus?
Tror hun nu, at han vil være venneri
Han går ind på sit værelse, falder om på sengen med et suk.
Hold kæft, hvor er han bare pinlig.
Han ved ikke rigtig, om han har sovet, da han hører en svag banken.
Han vil springe op og åbne, men bliver liggende, han vil ikke virke for ivrig.
Du godeste, han er jo ved at blive skør.
Kort efter sidder hun på kanten af hans seng og siger, at han er meget „especiaT.
Hun vil vide, om han også synes, at hun er „especial“?
Hun siger, at hun har været meget forvirret over sine følelser, lige siden hun så ham første gang.
For på den ene side har hun virkelig lyst til, at de skal være tætte, meget tætte.
Hun kan mærke, at de har noget sammen, siger hun og understreger sine ord ved at lægge hånden på sit bryst.
Og på den anden side har hun haft et par dårlige erfaringer med Franciscos venner, som er unge og overfladiske og kun interesserer sig for sex.
De bruger kvinder, siger hun.
Er han kun interesseret i sex?
For så kan han lige så godt sige det med det samme, siger hun og slår ud med armene.
-Jeg er ikke naiv, siger hun.
På dette tidspunkt er Filip mere end parat til at sige, at han slet ikke er interesseret i sex, at det er hendes sjæl, hendes væremåde, hendes engagement i Colombias dyre- og planteliv, der betager ham helt vildt meget, men så er det på en måde umuligt, næsten komisk, at han ikke må nævne hendes gudindelignende krop, for han har jo lyst til sex, bare hun er inden for en radius af 100 meter.
—Jeg ... begynder han og mærker nu, at det faktum, at hun sidder så tæt på ham og lige har udtalt det ord ... sex, gør det umuligt for ham.
Han prøver at vende sig halvt om på siden for at skjule en meget pludselig, meget insisterende erektion, han prøver, prøver, prøver, men han kan ikke, heller ikke selvom han forsøger at bide tænderne sammen, tæppet hjælper ikke.
-	Jeg ... er ... tiltrukket ... af ... dig, siger han med en stemme, der lyder helt pornoagtig, men heldigvis griber hun resolut fat i tæppet og trækker det væk i noget, der forekommer ham at være én bevægelse, ét svimlende nu.
Det kan kun gå for langsomt nu, hun opgiver alt, hvad hun lige har sagt, sætter sig oven på ham og smelter ham, til han endelig giver slip og råber „åh!
“ og „ah!
“Det slutter lige så hurtigt, som det begyndte, dog med den forskel, at hun nu ligger nøgen ved siden af ham, hendes hår er fugtigt i kanten.
Han vil spørge, om hun er kommet, men kommer i tvivl om, hvad man siger på engelsk (Did you come?
Have you commed?
han kan ikke tænke klart).
I stedet prøver han at kigge spørgende på hende, og hun nikker på en bekræftende måde, men ellers er hendes udtryk utvetydigt: Han skal ikke komme for godt i gang nu.
Han skal slappe lidt af, skal han, han har lige fået.
I løbet af de næste dage har de sex mellem fem og ti gange dagligt, og det skal selvfølgelig foregå i største hemmelighed, for Mercedes er jo, som Francisco hele tiden bemærker, ud af en katolsk familie, og hun skal ikke have sex med nogen før ægteskabet, ikke en eneste, naturligvis ikke.
I øvrigt kan man diskutere, om de egentlig har sex, eller om de er gået over til simpelthen at kneppe, for efterhånden er det først og fremmest en fysisk nødvendighed at tage trykket, mere end
det er et spørgsmål om en romantisk forening af to kroppe, kærlighedens fysiske udtryk osv.
-1 virker lidt forelskede, siger Francisco og er helt uvidende om omfanget af sin underdrivelse.
Franciscos far hoster, tager en slurk af sin G&T og siger:
-	Hygger I jer, børn?
Tre dage senere kommer tvivlen, enorme skysystemer vælter ind over de bjerge, de stadig rider igennem hver morgen.
For hvordan skulle de nogensinde kunne få hinanden?
Hvordan skulle hun nogensinde kunne flytte til Danmark, gå tur på Strøget og sige rødgrød med fløde?
Hvordan skulle han dog nogensinde kunne iføre sig ridestøvler og Bora Bora og tjene penge i en by som Bogotå?
Det er påfaldende, så lidt han tænker på Cecilie.
En gang har han sat sig ned for at skrive et brev til hende, ellers har hun nærmest været ikkeeksisterende i hans bevidsthed.
Og er det ikke i sig selv et tegn?
Er det ikke beviset på, at deres forhold alligevel ikke vil holde i længden, at kærlighedens flamme er for svag?
En morgen han og Mercedes er ude på deres sædvanlige morgenridetur,
tænker han på Cecilie igen.
De er ved krydse en lille bæk, da en lysegrøn frø pludselig springer op af vandet med et højt kvæk:
Mercedes griner på en måde, der minder ham om Cecilie, han tiltaler hende ligefrem på dansk.
—Så du det?
Resten af dagen tænker han på Cecilie.
For kan han egentlig være bekendt at gøre det forbi?
Vil han ødelægge hendes liv?
Han kommer til at tænke på sin farmor og dette med, hvor vigtigt det er, hvem man gifter sig med.
Alle andre valg kan man lave om, men ægteskabet er for good.
Han har et billede af en elastik, der bliver trukket hårdere og hårdere i, og snart vil
den knække.
Han taler jo ikke engang spansk!
Og hvad med alt det, han også er, har været,
vil han blive ved med at være det?
Kan man overhovedet starte forfra et andet sted?
Hvad med fortiden?
Ens venner?
Han tænker som en gal, går tur alene i mørket, hører mærkelige lyde og frygter, at det virkelig er en puma.
En puma, helt ærligt.
Hans fantasi løber af med ham.
Han føler på én gang, at Mercedes leder ham tilbage til noget uskyldigt, en frisk start - og væk fra det hele.
Han ser for sig, hvordan han henter Morten i Bogotås lufthavn.
Selvfølgelig vil det ikke ødelægge Cecilies liv.
Det er arrogant af ham at tro, at hendes liv bliver ødelagt bare på grund af ham.
Desuden kan hvem som helst gøre hende glad.
Egentlig er alle mænd og kvinder lavet af det samme stof, og egentlig betyder det ikke så meget, om man er sammen med den ene eller den anden, mand eller kvinde.
Kærligheden er noget mere universelt og almenmenneskeligt, og derfor kan man faktisk ikke bebrejde ham det, hvis han vælger Mercedes i stedet, det er nada i det store regnskab.
En mere eller mindre tilfældig forelskelse i Cecilie skal ikke binde ham på livstid.
Vel?
Det bestemmer han i hvert fald selv.
Den sidste aften før han skal tilbage til Bogota, er Mercedes ikke hjemme, hun deltager i en hemmelig aktion i regnskoven længere sydpå.
Det har været planlagt i månedsvis.
For Filip gør det ikke noget, han kan godt være alene en enkelt aften.
Han falder i søvn i det fugtige mørke, han vågner, fordi han har drømt, at hans mor var der - hun stod helt henne ved hans seng og kaldte ham „lille Fille“.
Lille Fille!
Han er på én gang lykkelig og mystificeret.
Har hun virkelig kaldt ham det engang, eller var det bare en drøm?
I hvert fald er det dejligt, betryggende, sødt langt ind i knoglerne.
Det er som at blive hel igen.
Han krammer hovedpuden, kaster dynen af sig og
sover tungt helt indtil næste eftermiddag, hvor Mercedes banker på og siger, at han skal skynde sig at pakke, de skulle være kørt for en halv time siden.
Deres afsked i Bogotå er kort og svedig.
De er begge sikre på, at de ses igen.
Snart.
Det føles helt forkert at komme tilbage til New York, som pludselig at befinde sig på et tidspunkt i fortiden, man har forladt, en opbrugt kulisse, ligegyldig fremmedhed.
Også Danmark virker utrolig langt væk.
Hvordan skal han nogensinde komme tilbage til studierne?
Få ringet til Cecilie og gjort det forbi?
Langdistanceopringninger til Colombia er dyre, men han ringer alligevel hver aften fra gangtelefonen for sige godnat til Mercedes og høre, hvad hun har lavet.
På en måde er det også godt, at de er blevet skilt ad, for nu skal de lære hinanden at kende på en ny måde, siger Mercedes, nu hvor de kender hinanden fysisk,
skal de også tale sammen, deres sjæle skal lære hinanden at kende.
Hun bruger det ord.
Sjæl.
Alma.
Efter sådan en samtale, hvoraf halvdelen er foregået hviskende, fordi det ikke kan undgås, at skiftende studiekammerater med skiftende nysgerrighed passerer Filip, der står med ryggen til, har Filip ondt i maven.
Han ligger på sit kollegieværelse og hører musik fra naboværelset, sirener i det fjerne.
Det føles idiotisk og forkert, at han ikke bare tager det næste fly ned til hende, det føles idiotisk og forkert, at han ikke omgående forener sig med sin fremtid, sin bestemmelse og sit hjerte, det føles som en straf, at han skal til at interessere sig for juridiske spidsfindigheder og tykke kompendier.
Hvorfor skal han sende ligegyldige beskeder hjem til Danmark og tilmed på et sprog, der nu forekommer ham antikveret og tungt og
depressivt?
Dansk!
Hvorfor ikke bare tage springet og gå over til spansk med det samme?
Hvorfor ikke bare erkende, at den bedste måde at lære et nyt sprog på nu engang er 1) at tale det med sin elskede, og 2) opholde sig i et land, hvor ingen taler andet.
Mens han stadig var i Colombia, var han meget tæt på at fri til Mercedes, men hver gang havde han en følelse af, at han burde vente.
Mercedes antydede det i flere sammenhænge, forekom det ham.
Var det éspera, espéra eller esperå?
I det hele taget var han meget forvirret over, hvor han skulle lægge trykket, når hun lærte ham et nyt ord, hvilket mere end én gang havde fået hende til at knække sammen af grin.
Det havde været sjovt, virkelig sjovt, indtil det ikke var så sjovt mere, indtil det var ubegribeligt så usikker, hun kunne gøre ham.
Igen lydene fra naboværelset, musikken bliver slukket, stemmer.
Han tænder sin natlampe, klør sig i håret.
Han savner hende, han trænger til at røre ved hende, bare mærke hende et eller andet sted i nærheden.
Han trænger til at føle sig forsikret, hel, i balance.
Han overvejer at gå ind til Francisco og sige, at han vil tage det næste fly, men han ved allerede, hvad Francisco vil svare, han ved allerede, at Mercedes vil sige, at de må kunne tåle denne korte adskillelse, han må tage det som en mand.
Han prøver at tage sig sammen, han sætter sig op, blader i en bog, de skal gennemgå dagen efter, han lukker øjnene og onanerer endnu en gang til et billede af ham og Mercedes, der bader under et vandfald i junglen.
Han sprøjter ud over bogen og græder, mens han kysser hende ud i luften.
I minutterne efter går det altid lidt bedre, han tænker klarere, han savner hende ikke helt så meget, han kan få luft.
Så taler han til sig selv, som om han er en gammel fynsk rejefisker,
en bonderøv fra Midtsjælland med lerjord på støvlerne, så siger han:
-	Kom så, gamle jas.
Op og i gang.
-	Så er det nu, vi sætter det ene ben foran det andet, siger han og dunker en usynlig makker i ryggen.
-	Hep, hep, gamle dreng.
Før han ved af det, står han i køkkenet og laver kaffe.
Han er i gang med at læse, han finder overraskende pointer i det udleverede materiale, han glæder sig nærmest til morgendagens foredrag.
Altså indtil han igen mister koncentrationen og fortaber sig i billeder af Mercedes, noget med jungleblomster, der åbner sig, og sveden, der løber ned fra hendes armhuler.
Han har lyst til at drikke hendes sved, han har lyst til at slikke hende, indtil hun sukker og tigger ham om at blive ved, indtil hun forstår, at han nærmest er en del af hende, at de ikke kan undvære hinanden mere, at de hører sammen, ligesom alt andet i denne verden hører sammen, lys og mørke, dag og nat, himmel ogjord.
Af og til sker det, at billederne forsvinder, at det bliver til tomme eksplosioner foran øjnene, som om nogen har knipset det væk, råbt „Hallo!
“ eller „Kom så i gang!
“I de øjeblikke ser han sig selv styrte ud over en klippe, frit fald.
Hvad Cecilie angår, mener han stadig, at hele affæren med Mercedes er det klokkeklare bevis på, at de aldrig har været rigtige for hinanden.
Desuden: Med Mercedes er han levende på en helt anden måde.
Forskellen mellem Mercedes og Cecilie er som forskellen på en vulkan og et velbygget spejderbål.
I tankerne begynder han at overveje, hvad han skal sige til Cecilie, han håber virkelig ikke, at hun vil blive lige så besværlig som Syl.
Gys, bare tanken.
Men så en dag står Cecilie pludselig ude foran indgangen til kollegiet og siger, at hun gerne vil snakke med ham.
-	Hvad laver du her, siger han, da han i en stemning af chok og forbløffelse fører hende ind gennem hallen og hen på sit værelse, mens han hilser på adskillige studiekammerater, der nyvaskede og velforberedte er på vej til forelæsning, en superkoncentreret gennemgang af retsfilosofiske teorier gennem tiden.
Helt forkert sidder de ved siden af hinanden på sengen, og først nu går det op for ham, at han ikke har indkøbt så meget som en potteplante eller en plakat i al den tid, han har været i New York.
-	Hvad jeg laver her?
Skal jeg virkelig svare på det?
Er vi ikke nærmest forlovede?
Er det ikke snarere lidt mærkeligt, at jeg ikke har hørt fra dig i flere uger?
Filip er som forstenet, har han virkelig ikke fået sendt et eneste af sine breve?
Er de alle røget i papirkurven?
Det er en af den slags situationer, hvor kun kvinder ved, hvad man skal sige, hvad der er det hemmelige løsen, hvis man vil ind i sikkerhed, undgå mængden af eksplosioner i den sammenstyrtende by bagved.
Selv det venligste, han overhovedet kan finde på at sige, kan meget hurtigt blive udlagt som en fjendtlig handling af særlig farlig karakter, han kan få håndjern på og blive lagt i benlås, bare han blinker, bruger et forkert ord, sådan har han det.
Cecilie har overtaget her, ikke mindst fordi det er ham, der har gjort noget forkert og ikke har skrevet.
Han forsøger sig med noget i retning af:
-Jeg har prøvet at skrive, men han kunne lige så godt have lagt sig fladt ned og udøvet vandtortur på sig selv, for „jeg har prøvet at skrive“ er jo en indrømmelse af, at noget er galt, én
lang indrømmelse af, at han ikke har haft modet til at sige det ærligt, og ærlighed er og har altid været en absolut kategori hos Cecilie.
Det er det mindste, man kan være, det mindste, man kan forlange, det mindste, man kan gøre, og selvom Filip egentlig aldrig har indvilget i dette, så er han alligevel underlagt dette ærlighedskrav, dette ærlighedsregime.
Endnu før han har sagt noget, er han bagud på point.
—	Hvad er der i vejen?
Inderligheden i hendes stemme afslører, at hun helt uden for nummer og ganske gratis forærer ham en chance for at rette op, et hurtigt ryk i roret, og hans skib, hans jolle, vil stadig bevæge sig fremad og ikke synke, synke, kæntre og ligge der i sejlrenden med våde sejl, mand over bord.
—Jeg er blevet forelsket i en anden, siger han med en stemme, han omgående skammer sig over, for hvordan er det egentlig sket?
Hvorfor har han ladet det ske?
Hvorfor skal han sidde her og skuffe Cecilie?
Hun græder omgående og takker for hans ærlighed, mens hun vifter med hånden foran ansigtet.
Hun siger, at hun egentlig allerede vidste det, at det er godt, modigt og stort, at han bekræfter det.
Han holder om hende, ved ikke, om det er begyndelsen på noget nyt eller afslutningen, men han har lyst til at kysse hende, lindre hendes smerte, sin egen.
Måske forveksler han sin sorg over, at det alligevel ikke bliver til noget med dem, med en lyst til, at det alligevel skal fortsætte.
Måske forveksler han sin indrømmelse med en ny begyndelse, en uddybning af deres forhold, og derfor siger han til sin egen overraskelse noget småforblommet om, at det også har været hårdt at leve adskilt, sådan som de har gjort.
-Atlanterhavet, siger han tragisk og kigger tomt ud i luffen, som rummer dette enorme hav med sine enorme mængder
af fisk og dyr og havplanter og terrænforskydninger egentlig forklaringen på, hvorfor unge elskende nogle gange kan være adskilt, nogle gange ikke.
Han kommer i tanke om den forelæsning, de andre lige er gået over til.
Han ser for sig, hvordan de er ved at finde deres pladser i auditoriet, blokke, skriveredskaber, halvåbne tasker.
Han spørger, om hun ikke kan være alene på værelset et par timer, så vil han skynde sig tilbage, og så kan de rigtig snakke.
Da han kommer tilbage, kan han se på Cecilies hævede, rødsprængte øjne, at hun har grædt, og hun bekræfter, at hun har været virkelig, virkelig ked af det, men hvad hun ikke siger, er, at hun har tænkt ret meget på, hvad det så er for en pige, Filip har kastet sin kærlighed på.
Hun kommer næsten til at fnise af lettelse, da hun hører, at Filip har forelsket sig i en colombianer, som ovenikøbet bor langt væk.
Mercedes!
Er det ikke en bil?
Det er jo komisk!
Konkurrenceinstinktet i hende er vakt, og selvom hun i øjeblikket tvivler på, om hun og Filip er rigtige for hinanden, så tvivler hun ikke på, at hun er nødt til at give denne mande-tyv af en tøjteagtig slange-colombianer lidt modstand.
-	Det er vigtigt, at vi får en god afslutning, Filip, det skylder vi hinanden, siger hun tørt.
Hun læner sig tilbage i hans seng, samler håret i en elastik og fremdrager en tandstikker fra en hemmelig lomme.
—	Jeg beklager, siger hun.
— Noget har sat sig fast.
Filip går i bad, kommer ind på værelset med håndklædet rundt om hofterne, og selvom tanken strejfer ham, så er det ikke dér, de er.
Han overvejer, hvor meget han skal fortælle Cecilie.
For på den ene side vil hun jo helt sikkert blive jaloux, og på den anden side lægger hun jo selv op til, at de nu skal
være en slags venner, og derfor kan de vel godt tale om, hvad de føler for andre?
De skåler i tyktflydende, olieagtig rødvin på Balthazar, og Filip konstaterer lettet, at de begge er voksne og civiliserede.
De har prøvet at blive afvist før, de har prøvet at være i situationer, hvor de var den fravalgte.
Desuden er alt det, de har haft sammen, jo ikke væk på et øjeblik, selvfølgelig ikke.
De har stadig varme følelser for hinanden.
Varme følelser, der ligger og skvulper i strandkanten og formentlig snart vil blive kolde, glide tilbage og ud i havet og blive en del af andre strømme, andre steder.
Men derfor kan man jo godt komme ud af det på en værdig måde, ikke?
—	Hvordan har du det, spørger Filip, idet han løfter sit glas for at skåle.
— Er du OK med det hele?
De har ikke set så meget til hinanden i løbet af dagen, for han har haft travlt med studierne, og hun har været ude for at shoppe ting, hun skal have med hjem til Danmark, det er i det mindste dét, han tror.
—Jeg har haft meget at tænke over, Filip.
Hendes stemme er varm, men også sørgmodig.
—	Hvad mener du?
—	Jeg tænker på, om du egentlig mener det med ... hvad var det nu, hun hed?
Mercedes?
Først nu hører han kulden i hendes stemme, han læner sig tilbage, alt i ham er på vagt.
—Om jeg mener det?
—	Ja,
er det bare en affære, Filip?
For måske er der ingen grund til, at vi ødelægger det, vi har sammen, bare for en tilfældig pige ...
Han hører ikke efter længere.
Han forsikrer hende om, at han virkelig mener „det med Mercedes".
Han har aldrig ment
noget mere alvorligt!
Men mens han forsøger at overbevise Cecilie, er det også, som om han et øjeblik ser sig selv udefra, ser sig selv med Cecilies øjne, og et eller andet sted i en fjern afkrog af bevidstheden åbnes en dør af tvivl.
Er alt dette med Mercedes en slags vanvid?
Hvordan kan det være, at han er parat til at ofre hele sit tidligere liv for en pige, han har kendt i 14 dage?
Er det bare sex?
Er det bare sex?
Spørgsmålet genlyder højere og højere i hans hoved, og igen har han en følelse af, at det er Cecilie, der sidder med alle kortene, hende, der ved, hvordan de skal spilles.
Han er tildelt rollen som en lille logrende hund, der adlyder, så godt han kan, en lille logrende hund, der ikke kan tænke klart, så snart han får færten af fisse.
Nemmere bliver det ikke, da de nedsænket i en art begravelsesstemning på hans værelse pludselig får den besked, at der er telefon.
Nemmere bliver det ikke, da Mercedes grædende indrømmer, at hun har været sammen med en anden.
Han må virkelig undskylde, hun forstår det ikke selv.
Hun kan godt forstå, hvis han gør det forbi øjeblikkeligt.
- Det er kun rimeligt, siger hun med en bestemthed, han ikke synes, han har lagt mærke til før.
- Jeg har svigtet alt, hvad vi to var sammen, siger hun dramatisk.
- Jeg fortjener ikke din kærlighed.
Intet kunne være nemmere end at overgive sig til et berettiget raseri, intet kunne være lettere end at knalde røret på og gå ind og sige til Cecilie, at hun har helt ret, at det bare var en tilfældig affære, en slags kneppesyge, og måske også en modreaktion, ligesom når kommende brudgomme får kolde fødder.
Ikke fordi de ikke vil giftes, ikke fordi de ikke er over
the top-forelskede i deres brude og kommende koner, men fordi de er bange.
På dette tidspunkt kunne han meget vel klynge sig ind til hende, overgive sig til hende, og formentlig ville hun sukke og sige, at hun var glad for, at de havde fået styr på det, for at de var kommet igennem denne krise, men at han lige måtte give hende lidt tid.
Lidt plads.
Han skal i hvert fald ikke regne med sex foreløbig.
Det er bare ikke sådan, Filip har det, eller sådan han reagerer.
Han råber ned i røret til Mercedes, græder og siger, at han er skuffet, bitter, rasende, at hun lige så godt kunne have revet hans hud af i store strimler, myrdet alle de spædbørn, hun endnu ikke har født ham, og i lang tid er han ligeglad med, hvem der hører ham, hvad folk tænker.
Hvis han havde haft et maskingevær, havde han med glæde mejet alle ned og selv skudt hjernen ud bagefter.
Hvordan fanden i helvede hun kunne opleve noget så smukt med ham og så bare kneppe hjernen ud med en eller tilfældig pik?
Det er ham en gåde på størrelse med universets fortsatte eksistens, og hvad skal han gøre?
Falde lodret skrigende ned gennem himmelrummet, vil hun så forstå det?
Skal han dø for hende?
— Hijo de puta, siger han bittert og hører hende gispe på en måde, der får ham til at tænke, at hun faktisk nyder det hele, at det hele er ét stort drama, hun skaber, fordi hun nyder følelsernes intensitet.
Han gyser ved tanken, og i pausen, der opstår, mumler hun noget med, at han jo også var forlovet, eller i hvert fald delvist forlovet, det har Francisco selv sagt!
Dét er måske også en grund til, at hun ikke rigtig stoler på ham.
Filip tror ikke sine egne ører, han fatter ikke, at det er Fran-cisco, der med sin evige pludren og plapren om andre menneskers gøren og laden og ægteskabelige stilling har været med til at ødelægge hans lykke og hans liv.
Han forsikrer hende om, at det hele er én stor misforståelse, at han bestemt ikke er spor forlovet: Han spørger, om han skal komme til Colombia, om det er dét, hun vil have, for han så vil han sidde på det næste fly, der letter fra JFK med kurs mod Bogotå.
Cecilie er på dette tidspunkt beskæftiget med at lægge øjensminke foran det håndspejl, Filip har hængende på bagsiden af døren, og selvom hun ikke altid forstår blandingen af spanske og engelske gloser, Filip smadrer mod telefonrøret, så forstår hun dog, at Filip er helt ude af den, og hun beslutter sig for, at når han kommer ind, vil hun klappe ham på skulderen og invitere ham med ud at spise is.
På dette tidspunkt forstår hun ikke selv, hvorfor hun bliver hængende, hvorfor hun ikke bare går ud af kollegiet og ud på W 3rd Street, mens hun bander Filip langt væk.
Hun sidder foran spejlet, ryster en smule på hånden, prøver at lægge en nogenlunde eyeliner.
Hun forsøger at bilde sig selv ind, at hun ikke er færdig med ham eller i det mindste vil sige rigtigt farvel.
Men hun er heller ikke fri for at føle sig lidt som en virksomhedsejer, der prøver at beskytte en investering.
De er kommet så langt!
Skal de virkelig bare smide det hele væk?
Desuden bryder hun sig ikke om, at folk bare skrider fra hende på den måde.
Det er ikke sådan, reglerne er, tænker hun og blinker for at se, om mascaraen smitter af.
Hvis der er nogen, der skal gå, skal det være hende.
Mercedes giver ham ikke et klart svar på, om han skal komme til Colombia, og derfor foreslår han til sidst, at hun kommer til New York.
De må finde ud af, hvad det er, de har sammen, de må i det mindste tage afsked, de kan ikke slutte sådan: midt i en bevægelse.
For sit indre blik ser han noget med, at han afleverer Cecilie ved én gate og henter Mercedes ved en anden.
Han sidder stadig med hovedet i hænderne, da Francisco dundrer på hans dør, skrider ind på hans værelse, som om han ejer det, og siger, at han lige har talt med sin far.
Er det sandt, at Mercedes er på vej til New York?
Er han overhovedet klar over, hvad han har gang i?
Hvad?
En ting er at kæreste lidt, når man er på ferie, det er da sødt og smukt, men hvad er Filips plan egentlig?
Plan?
Filip rejser sig forbløffet op.
- Bare rolig, siger Filip, ærgerlig over, at Cecilie nu ved, at han har inviteret Mercedes, det var helt sikkert ikke en del af den plan, der ikke eksisterer.
For Filip er det snarere, som om han prøver at undgå det allermest forfærdelige, misforståelserne tæsker imod ham med eksprestogsfart.
Francisco siger en hel masse forkølet sludder om, at hans lillesøster er en pige, man skal passe godt på, en sart lille plante, en regnskovsblomst:
- To take care of her, som han siger med overdreven ganelyd på h og en fritsvævende hånd i luften.
Det er først nu, han rigtig får øje på Cecilie, hvilket får ham til at sætte sig på sengen og kigge på hende, som om det dybest set er hende, der er skyld i hele denne misere, hende, der ikke har holdt sin kæreste (sin hund) i kort nok snor, hende, der nu har ladet sin hund ødelægge noget for hans sagesløst blomstrende lillesøster.
For Cecilie har det indtil nu været vigtigt at slutte det hele på en god, ordentlig måde.
Hun havde håbet, at de kunne manøvrere uden om smerten og sorgen og uvenskabet og bare give slip på hinanden, på samme måde som en ond myose pludselig slipper efter et årelangt forløb hos en massør.
Heller ikke Filip vil have, at det skal forstås sådan, at han svigter hende, dumper hende i vejkanten som et kæledyr, man er blevet træt af.
Også han insisterer på, at de er en slags venner.
Men da Cecilie nu hører, at Filip har inviteret Mercedes, er hun ret hurtig til at erklære, at hun vil flytte på hotel, forestillingen om en civiliseret afsked dør på mindre end et sekund.
Hun pakker.
Filip betragter hendes bevægelser med en følelse af, at alt fra nu af vil være noget lort.
Francisco er på én gang glad for, at Filip tager Mercedes alvorligt nok til at invitere hende, og rystet over, at Cecilie skal flytte på hotel, at tingene skal være så voldsomme og hjerteskærende.
Han ved ikke med resten af verden, men han er opdraget til, at kvinder skal beskyttes og sørges for, og han kan på ingen måde være vidne til, at Cecilie bare bliver strittet ud.
Det ville jo være, som om Mercedes stjal en anden kvindes mand, det ville jo være som at bygge et nyt forhold på den skinbarlige umenneskelighed, det kan han ikke være med til.
Derfor insisterer han på at hjælpe Cecilie med at finde et godt
værelse og på at betale det.
Det er da det mindste, han kan gøre.
I øvrigt synes han, at hun er ufatteligt smuk.
— Kom så, min lille puttehøne, siger han, da hun er færdig med at pakke, men heldigvis siger han det på spansk, så hverken Cecilie eller Filip forstår, hvad han siger.
Døren smækker bag dem, og Filip regner med, at det er sidste gang, han nogensinde ser Cecilie.
Han regner med, at hun vil tage hjem til Danmark og fortælle alle, hvilken kæmpeidiot han er, og har han fortjent det?
Selvfølgelig har han det.
Måske vil sladderen om ham indskrænke hans karrieremuligheder engang i fremtiden, måske vil en eller anden fyr engang pande ham ned på et værtshus, fordi han var sådan et røvhul dengang i New York, og fortjener han det?
Selvfølgelig gør han det.
Foreløbig er han dog mest optaget af, hvordan han skal få lukket den dør af tvivl, der nu står lidt mere på klem.
For er det i grunden ikke underligt, at han savner Cecilie, når det kommer til at finde ud af, hvordan han løser sine problemer?
Er det ikke mærkeligt, at det er hende, han har lyst til at spørge til råds?
Hvorfor fylder tanken om Cecilie ham med ro?
Hvorfor føles det med Mercedes indimellem som en sygdom i blodet, en feber, der snart vil slå ud som store, betændte plamager i huden?
Hvorfor trænger han sådan til, at nogen lægger en kold klud på hans pande?
Og hvorfor skal det være Cecilie?
Med Franciscos hjælp lykkes det ham at skaffe en flybillet til Mercedes allerede dagen efter.
Filip er nu igen ude af stand til at læse, ude af stand til at møde op til forelæsning, han ligger i sengen som en syg, herreløs hund, han aner ikke længere, hvem han selv er.
Hvem vil du have, jeg skal værel
Hvem vil du have, jeg skal være, for at du kan elske migi
Han kommer i tanke om en film, han så engang.
I en bar opsøgte en mand en
kvinde og spurgte hende, hvad hun hed, og kvinden kiggede indsmigrende på ham og sagde:
- Hvad synes du, jeg skal hedde?
Mens han prøver at slappe af, får han øje på Cecilies tandbørste på den lille hylde bag døren.
Cecilie!
Tandbørste!
Glemt!
skriger det inde i ham, for hans hjerne er ikke længere i stand til at forme hele sætninger, hans indre verden er klasket sammen om én person, ét tidspunkt, én ankomst.
Og alligevel er der noget ved denne tandbørste, denne Cecilie-mangler-sin-tandbørste-situation, der gør det umuligt for ham at ligge stille, hans indre går fra bølgegang til høj storm.
Han vender og drejer sig, han sveder og forsøger at trække vejret heeeelt ned i tæerne, som en af Nannas yogalærere engang sagde, man skulle, han forsøger at tælle på udåndingen, han forsøger at holde erkendelsen tilbage og tilbage og tilbage, indtil han sætter sig op, indtil bølgerne falder ind over ham, og han indser:
Jeg må aflevere den tilbage.
NU.
På dette tidspunkt er der mindre end fire timer tilbage, til at Mercedes skal lande, og han bør så småt gå i bad, klæde om og spise lidt, det er aldrig til at sige, præcis hvor lang tid det tager at komme ud i lufthavnen.
Nu må han i stedet springe ud og bade, undlade at tørre op efter sig, danse ned ad gangen på halvvåde fødder, han må opgive at spejle sig, frisere sig, bare tage det første og det bedste tøj på og løbe over til det hotel, hvor Cecilie er indkvarteret.
Mens han løber, mærker han pludselig, hvor træt han egentlig er, hvor meget han egentlig trænger til at slappe af, omgive sig med Cecilie.
Han tranger til hendes blide opmærksomhed, han trænger til at være dén, hun ser ham som.
Hvem synes du, jeg skal vare?
Han har det, som om han ikke har hvilet i flere år.
Receptionisten på det hotel, Cecilie bor på, er en ældre, fedladen mand, der er født og opvokset i Queens, og ved synet af Filip konkluderer han lynhurtigt to ting: 1)
Manden er helt ude af balance, og 2) manden må have hjælp.
Filip er således dårligt kommet ind i hotellets loungeområde, før receptionisten nærmer sig med en klapstol, han vil gerne holde Filip væk fra et japansk rejseselskab i sofagruppen.
-	Everything all right, sir?
Receptionisten nærmer sig med hastige, småtøffende skridt.
-	I ... am ... looking ... for ... a ... giri, siger Filip, forpustet, som han er, og receptionisten, der i al sin fritid ser romantiske film med sin kone, smiler og siger:
-1 see.
Filip føler sig som en patient med en kærlighedssygdom, og det bliver ikke bedre, da han med lungerne halvvejs oppe i halsen siger:
-	I ... need ... to ... tell ... her.
Efterfølgende er receptionisten virkelig ærgerlig over, at han ikke fik pigens navn, for han havde skam gerne brudt samtlige privatlivsregler og personligt hentet pigen ned til denne arme kærlighedskriger, der dog desværre besvimer, før han når at gøre sig nogen anstrengelser i den retning.
I stedet for at finde pigen (find the giri, find the giri, find the giri, synger det i ham) er receptionisten nødt til at ringe efter en ambulance.
-	Du godeste, siger receptionisten efterfølgende, da et par grå damer hører hele historien og får udleveret deres nøgle:
-Det er en kold, hjerteløs verden, vi lever i.
På dette tidspunkt er Cecilie allerede på vej ud til lufthavnen.
Hun har ikke været i stand til at købe en nonstop-billet til København, men telefondamen i SAS’ lufthavnskontor sagde, at hun bare kunne komme derud.
Der er sikkert en eller anden, der ikke møder op.
På grund af sin pludselige hospitalsindlæggelse går det hverken værre eller bedre, end at Filip ikke er der, da Mercedes lander, og da hun ringer til Francisco, bliver han så rasende, at han ikke kan sige noget i flere minutter.
- No estå, gentager hun.
For Francisco er disse to ord og tre stavelser som klippeblokke, der umuligt kan trænge ind i den bløde hjernemasse uden at ødelægge alt.
Ingen undskyldning er mulig.
Der er ingen trafikpropper, ingen togsammenbrud, ingen ekstraordinære omstændigheder, der forhindrer en mand i at komme ud til JFK og hente sin kæreste.
Der kan heller ikke være tale om misforståelser, hvad angår ankomsttidspunkt, flyrute eller flyselskab, for Francisco ved, at Filip har styr på det, han ved, at han har alle de korrekte informationer, for han har selv set ham skrive det hele ned på en lille gul seddel.
Den eneste mulige forklaring er, at Filip er nøjagtig det røvhul, han hele tiden har frygtet, han var.
Francisco nærmest råber ned i gangtelefonen, at Mercedes skal sætte sig ned og afvente hans ankomst.
Han vil selv komme derud, selv tage sig af denne urimelige affære, og hvis Filip virkelig er den lusede bøsserøv og naragtige player, han lige har bevist, at han er, ja, så skal hun slet ikke komme ind til New York, så skal hun slet ikke udsætte sig selv for at møde ham igen, nogensinde:
Hun skal under ingen omstændigheder indånde den samme luft som ham.
Aldrig mere.
Så er det bedre, at hun hurtigst muligt bliver ekspederet tilbage i sikkerhed, tilbage til Colombia.
På vej derud i taxa mumler han hele vejen, hvisker henvendt til Mercedes, hvor meget han har taget fejl.
Han nikker for sig selv, erkender blankt, at det hele er hans skyld.
Han har lyst til at lægge sig på knæ og bede om tilgivelse, og indimellem anråber han
La Virgen Maria, Madre de Dios, han beklager alt det, han har udsat sin søster for.
Hun kunne jo være blevet gravid!
Han ankommer til lufthavnen samtidig med Cecilie, og de passerer hinanden uden at se hinanden, går i hver sin retning.
På et hospital langt væk åbner Filip sine øjne og ved ikke længere, hvem han er, endsige hvor han er.
Det viser sig, at han har været dehydreret, at han trænger til at spise og sove, trække vejret, simpelthen.
Sygeplejersken vil ikke høre tale om, at han ringer til andre end sin far, der ikke tager telefonen.
Da han endelig bliver udskrevet, er Cecilie tilbage i Danmark, Mercedes er tilbage i Colombia, og selvom han de første mange uger har det, som om et kraftigt narkotikum er blevet taget fra ham, som om hans liv i New York nu er en kold tyrker, så er der også upsides:
Han kan igen tænke og tale.
Han kan studere.
Resten af året passer han sit studie.
Kun én gang er han ved at komme galt af sted, og det er, da abstinenserne efter Mercedes er på sit højeste.
Han har læst og deltaget i to forskellige forelæsninger i løbet af dagen, der er ved at falde ro på gangen.
Han burde lægge sig til at sove, men han kan ikke.
Det er, som om der er en rest af noget dårligt, der må ud.
Han kan ikke falde til ro, før det er sket.
I begyndelsen håber han, at han kan gå sig ud af det, men det er lidt som i gamle dage med Mathias.
Det skal tures væk.
Derfor beslutter han sig for at gå
på druk på Lower Manhattan, derfor er han hele tre gange ved at komme op at slås.
Det er, som om han tror, at en slåskamp vil hjælpe, give ham afløb.
Men ingen bider på, folk ryster på hovederne.
- Relax, crazy viking, siger en bartender.
Da den afsluttende eksamen nærmer sig, overvejer han at blive i USA.
Hvis han læser hele sommeren, kan han gå op til bar-eksamen i staten New York og måske få lov til at praktisere i USA, og hvorfor ikke?
Det forekommer ham ikke attraktivt at skulle tilbage til lille Danmark.
Egentlig forstår han ikke helt, hvad der er sket.
Ved et tilfælde faldt han for nylig over et billede af Mercedes inde på Franciscos værelse, og hvor han før så en gudeskøn, nærmest perfekt kvinde med indianske træk og fribillet til alt, hvad der er godt og rigtigt og autentisk i denne verden, så han nu en helt almindelig mørk pige af den slags, man møder ved kassen i Walmart eller ser komme skubbende med en rengøringsvogn på et hotel, hvor man er indkvarteret i en suite.
Han forstår ikke, hvad der gik af ham, hvordan han var i stand til at miste sig selv så totalt.
Cecilie har sendt ham flere breve, blandt andet ét, hvor hun fortæller, at hun er blevet forlovet med en fyr, der hedder Søren.
Filip tror hende ikke, for Morten mødte hende på gaden på et tidspunkt, og der var ikke så meget som antydningen af nogen Søren, tværtimod havde hun været lidt for optaget af at høre nyt om Filip.
Hvad venskabet med Francisco angår, ser det i lang tid ud, som om det er helt slut.
Men en dag er stemningen så dårlig, at Filip resolut går over til Francisco og hvisker, at han jo nok ikke er den første, der har knaldet hans lillesøster.
Hvilket
prompte gør Francisco så rasende, at han forsøger at tæve Filip med en knytnæve og en meget tyk lovbog.
Tre gange jagter han Filip rundt om karréen, mens han erklærer, at den eneste grund til, at han ikke for længst har købt en lejemorder og fået Filip likvideret, er, at han ikke er pengene værd.
Men pludselig er Francisco så forpustet, at han sætter sig ned på trappen og græder, for hvorfor skal kærligheden også være så besværlig, hvorfor er det alle hans venner, der falder for Mercedes, og hvorfor er det altid ham, det går ud over?
-	På grund af din far? spørger Filip, lettet over, at Francisco er for træt til at stå op.
-	Du forstår ikke Colombia, siger Francisco tørt.
- Og nu vil jeg ikke tale mere om det.
I mellemtiden er Filip begyndt at hænge ud med en fyr, der hed Ted.
Ted kommer fra Midtvesten, men det er, som han siger, jo ikke nogen grund til at vende tilbage til Midtvesten.
Også Ted vil tage bar-eksamen, men han vil ikke aflægge prøve i New York.
Måske Alaska?
Måske Florida?
Sagen er, at verden står åben.
Oppe eller nede, ude eller inde?
Ted er i tvivl, og det er efter en samtale med Ted, at Filip selv kommer i tvivl, om det ikke er ret fantasiløst at aflægge eksamen i New York.
Hvorfor ikke gøre som nybyggerne engang gjorde, hvorfor ikke drage mod vest?
Hvorfor ikke bare pakke bilen og køre ud i det åbne?
Han sidder på en trappesten og drikker kaffe af en en-gangskop, og det slår ham, at kaffe med mælk og sukker er for en newyorker, hvad en varm sutteflaske er for en europæer.
Han vil til Florida.
Med eller uden Ted.
Før han ved af det, har han lejet en rød sportsvogn.
Det er sommer i New York, varmen ruller gennem byen og efterlader folk trætte og svedige og
ude af stand til at træffe beslutninger.
Filip holder ude foran kollegiet og dytter.
Folk kommer ud, sløve og overraskede.
-	Hvad? siger én.
-	The Dåne, siger en anden.
Han må tage hele tre rundture på Manhattan, op til Cloi-sters og tilbage igen, folk vil have en tur.
Ted er den eneste, der ikke er hjemme, og da han endelig kommer, siger han, som sandt er, at han stadig er i tvivl, om han skal vælge Alaska eller Florida.
-	Hvorfor tager du ikke bare Texas, siger Filip og himler med øjnene.
Det ender med, at Filip kører til Florida med en pige, der hedder Jenny.
Jenny har ikke så meget med NYU at gøre, hun er datter af en pedel.
Hun får en gratis køretur, han får en gratis turguide til Florida.
Det er første gang i lang tid, han rigtig tilbringer noget tid sammen med en pige, og han prøver at nærme sig sin dårlige samvittighed, de ufattelige omstændigheder, at han inviterede en colombiansk senorita til New York, samtidig med at han havde besøg af sin halvforlovede.
Men Jenny tager let på det, Jenny lyder, som om hun henviser til en eller anden international konvention, da hun affærdigende siger, at én gang i livet må man godt ride på to heste.
-	Det er, hvad der sker, siger hun.
I øvrigt tvivler hun på hele den dér romantiske idé om, at man skal finde den eneste ene, the one, som hun vrænger.
Hun tygger tyggegummi, kigger sig i bakspejlet, nyder opmærksomheden.
Hendes hår bliver uglet af at flyve rundt i en åben sportsvogn, og derfor tilbyder Filip senere at rede det ud, derfor kommer han til at kysse hendes nøgne skulder og høre
hende komme uden anden berøring end det alleryderste af hans venstre pegefinger.
Helt frem til den følgende dags eftermiddag prøver han at bilde sig selv ind, at det måske er Jenny selv, der er the one.
Mens de kører, taler de om rigdom, om man mon bliver lykkeligere af at have penge, eller om det tværtimod forholder sig lige omvendt: Jo flere penge man har, jo mere forblændet af falske værdier vil man uundgåeligt blive.
Filip tænker på sin egen baggrund på en ny måde.
For opfattede hans forældre sig ikke som en slags outsidere i mængden af millionvillaer og skræddersyede sko?
Havde hans forældre ikke, når alt kom til alt, altid haft det lidt svært med rigdom?
Med den arrogance, der fulgte med?
Er det faktum, at Morten og Nanna har været hans nærmeste venner i så mange år, ikke en slags bevis på, at han ikke er overklassens muntre søn, men snarere en langt mere jordbunden type?
Han kigger på Jenny, der ligger og sover.
Måske er det dette, han skal.
Måske skal han holde fast i en almindelig pige, almindelig lykke.
Desværre ser Jenny ikke tingene helt på samme måde.
Næste dag sætter han hende af i et vejkryds.
Hun kaster nogle håndtegn, trækker sin nyindkøbte kasket godt ned i panden og er væk.
Han er ikke langt fra Miami, og der er store grønne vejskilte, han kan følge, hun har givet ham præcise anvisninger.
Så hvorfor fortsætter han ikke bare?
Hvorfor kører han ind på en tank, går over til en nærliggende diner og bestiller det mest usunde på menuen.
Det er, som om han ikke kan komme længere, som om han i overført betydning er løbet tør for benzin.
Han indkvarterer sig på et motel, han ringer hjem til gangtelefonen,
men hverken Ted eller Francisco eller nogen andre er der.
Han ringer sågar hjem til Carsten i Danmark, han drejer Mortens nummer, han husker tallene et for et.
Men ingen tager telefonen, ingen svarer, opringningssignalet løber bare ud.
Duuuuut.
Han lægger sig på ryggen i sit motelværelse, tænder for tv’et, men hører intet.
En tid mener han, at det, han føler, er ubegrænset frihed, men pludselig krummer han sig sammen og føler sig hudløs: Måske er det hele i virkeligheden en slags straf, han er ved at udføre på sig selv, for hvorfor skulle han dog starte forfra i en anden verdensdel uden den mindste hjælp?
Hvorfor skulle han dog blotte sig sådan og undvære alt, hvad han kender?
For sit indre øre hører han Janis Joplins hæse stemme.
Freedom’s just another wordfor nothin left to lose.
Han har intet at miste, han har alt at miste.
Han vil hjem.
Han vil hjem nu.
Da beslutningen først er taget, går det stærkt.
Han kører til New York uden et eneste stop, han afleverer bilen, tager en taxa tilbage til kollegiet, pakker og føler, at alt er så tomt, at det giver genlyd.
Så snart han har fået bekræftet sin billet, ringer han til Cecilie og siger, at han stadig elsker hende.
Han ringer fra gangtelefonen, han er helt alene.
Han kan ikke forklare, hvad der er gået af ham, hvordan han kunne blive så besat, hvordan han i dén grad kunne miste fornemmelsen for virkeligheden.
Det var som en sult, en hunger, der var sluppet løs i ham.
Det har dybest set ikke noget med Mercedes at gøre.
Nej, han har ikke talt med hende siden.
Nej, han ved ikke, hvad fremtiden vil bringe, og han regner ikke med, at Cecilie nogensinde vil tage ham tilbage.
Han kan også godt forstå, hvis hun aldrig tilgiver ham.
Men hvis han dør i morgen, så skal hun bare vide, at hun har været det største.
Altså for ham.
DEL III
For Cecilie er det et mærkeligt forår og en besynderlig sommer.
Efter historien med Mercedes var hun sikker på, at det med Filip var slut, men så vågner hun alligevel en morgen med lyst til sex og en følelse af, at han ligger lige ved siden af hende.
Hun ser dem i små glimt, hånd i hånd i fremtiden, hun kommer til at sige kæreste, når hun helt klart mener ekskære-ste.
Tanken om Mercedes er så godt som forsvundet, men to af hendes veninder advarer hende imod at „gå tilbage til en fuser11, det har de selv prøvet, og det ender galt.
En tredje veninde hæfter sig ved utroskaben og siger, at den slags er ligesom vold: Hvis det først er begyndt, holder det aldrig op.
Cecilie mistænker sig selv for at nyde smerten ved at blive ved med at elske en mand, der helt tydeligt har afsløret sig som én, man ikke kan stole på.
Hvorfor kommer hun ikke bare videre?
Claus Højgaard fra årgangen over hende har allerede inviteret hende ud at spise på Bandolero ikke én, men to gange.
Hvorfor siger hun nej?
Hvorfor føler hun, at hun skal være Filip tro?
En sommeraften, da hun sidder hjemme på sine forældres vestvendte terrasse og spiser lun æbletærte med creme fraiche, spørger hendes mor, om hun ikke har et par rejsetips til en kollegas datters veninde, som skal køre tværs over USA.
Cecilie nikker tankefuldt og siger:
- Selvfølgelig.
Bagefter kommer de til at tale om Filip, om, at hun stadig tænker på ham.
Cecilies mor har lovet sig selv ikke at fortælle det, men pludselig flyver det ud af hende:
Hun har også en gang været i tvivl, om Cecilies far nu var den rigtige.
Da hun mødte Cecilies far, var hun faktisk forelsket i en fransk atomfysiker, som viste hende rundt på Niels Bohr Institutet og svor, at hun også kunne blive lykkelig i Frankrig.
-	Din far gav mig betænkningstid, siger hun og blinker.
-	To uger fik jeg.
Og se!
Jeg valgte ham.
Cecilie trækker sin hvide damecykel hele vejen hjem fra Gentofte og overvejer, om hun har været for hård ved Filip.
Er det med Mercedes bare den slags, der sker?
Skal hun give ham en chance til?
Hun standser for enden af Søerne, og hun er ikke længere i tvivl.
Da hun kommer hjem, er det så, at han ringer fra kollegiet i New York.
Hun har allerede tilgivet ham.
Filip lukker ikke et øje hele vejen over Atlanten, og da han endelig lander, er han træt, dehydreret og overbevist om, at der ikke vil være nogen til at hente ham.
Han kan knap nok huske, hvem han har givet besked.
Derfor bliver han glædeligt overrasket over at se dem alle sammen stå i en klump, Cecilie i midten med et flag.
Det hele er så kejtet, men Filip kysser hende længe.
-	Vi er her også, siger Morten og griner.
Efter et par hurtige omfavnelser hjælper de hinanden med at få Filips nye, enorme metalkuffert ud til den ventende Volvo, den grønne Bergans-rygsæk er gået i arv til en af Dandys fattige venner.
Men kufferten er for stor til, at bagagerummet kan lukkes, og der er ikke plads til alle på vej hjem.
Nanna tilbyder selv at tage bussen, Morten nikker.
-	Det er nok det bedste, siger han.
På Nørrebro ruller de kufferten hen over fortovet, slæber den op ad trapperne, og da de endelig får den op i køkkenet, begynder Filip at hive fremmede lækkerier op af den: peanut-butter, M&M’
s, marshmallows, macaroni and cheese, corned beef, baked beans, BBQ- og mintsauce.
For ikke at nævne californisk vin.
Midt i det hele får han øjenkontakt med Cecilie og spørger, om de ikke skal gå ind i et andet værelse, så de kan snakke
sammen.
I sit gamle værelse forklarer han hende, at hun umuligt kan vide, hvor fantastisk taknemmelig han er, for at hun er kommet.
Tænk, at hun er så large, at hun giver ham en chance.
Tænk, at han er så heldig at kende en pige som hende.
Nej, han forstår heller ikke selv, hvorfor Mercedes blev sådan en besættelse, det var næsten, som om hun var et hemmeligt kemisk stof.
Under alle omstændigheder kan Cecilie være sikker på, at han har dummet sig så meget og så eftertrykkeligt, at han nu er vaccineret mod nogensinde at gøre det igen.
Han siger det ikke højt, men han har på et tidspunkt tænkt, at grunden til, at det blev så vildt og vanvittigt med Mercedes, måske var, at alt med Cecilie udviklede sig fornuftigt og planmæssigt.
Og er kærligheden fornuftig og planmæssig?
Overhovedet ikke.
I flyet mellem New York og København har han lovet sig selv, at hvis Cecilie nogensinde lader ham så meget som kysse hende igen, så skal det kraftedeme foregå med passion.
Fyrværkeri, for fanden: F.F.F.
Dét skal han have med ind i sit forhold, sit ægteskab, for det er han allerede sikker på, at det vil blive.
Han skal bare lige fri.
Købe en ring.
Han har også besluttet sig for, at han må sige til Nanna og Mathias, at de skal flytte.
Hvis det er dét, Cecilie vil have, så er det sådan, det er.
Han har allerede øvet det inde i hovedet, noget med, at bofællesskabets tid er forbi, noget med, at han nu må tænke på sig selv.
Eller rettere: at han nu må tænke på Cecilie.
På at gøre hende så /»ulykkelig, at de som det naturligste i denne verden har sex hver eneste dag, drikker af den evige nydelses store bæger.
Hver dag.
Og er det i grunden ikke det, han kan lære af at være sammen med Cecilie?
At nyde det hele lidt mere?
Være lidt mere loose?
Da de kommer ud i køkkenet, ser Cecilie mærkbart bedre ud, hun ligner én, der lige har haft sex.
Nanna kigger tomt på hende.
Cecilie er en af den slags piger, Nanna aldrig vil komme til at forstå.
Fordi hun så naturligt veksler mellem så mange følelser, mellem at rynke på næsen og være sur, glad, ked af det, mellem at være indsmigrende, nuttet, fortørnet og forbløffet.
Det er, som om det er en slags tennis for hende: Alle følelser har et rigtigt svar, en rigtig attitude, en rigtig håndstilling.
Nanna forestiller sig, hvordan hun ser ud, når hun går i seng med Filip.
- Er der noget i vejen?
Morten lægger forsigtigt en hånd på Nannas ryg.
Carsten og Charlotte har sagt ja til at komme forbi.
Faktisk skulle Carsten også have besøgt Filip i New York, han havde ligefrem sagt, at det var på høje tid, at de fik lidt far-søn-tid sammen.
Alene.
Uden Christian.
Han havde foreslået, at de kunne tage til Las Vegas sammen.
Gå i byen sammen.
Vinde en formue sammen.
Men så var det trukket ud og ud, og Carsten havde haft skiftende undskyldninger.
Først havde han ikke penge nok,
så kunne han ikke få Christian passet.
Til sidst havde han indrømmet, at hvis han virkelig skulle bruge en formue på at få Christian passet - så ville han hellere til Paris med Charlotte.
Filip havde overvejet at tage til Las Vegas alene, men efter det med Mercedes stolede han ikke på sig selv.
Hvad nu, hvis han vandt en formue og gav sig til at rulle cigaretter af dollarsedler?
Hvad nu, hvis han blev fuld og opsøgte prostituerede?
Tog coke?
At han var skuffet over Carsten, var der ingen tvivl om.
Carstens spørgsmål til ham gik efterhånden kun på, hvilke eksaminer han nu havde bestået, hvilke advokatkontorer
han nu havde sendt ansøgninger til.
Det var, som om han gik lidt for meget op i hans karriere og forestående succes.
Måske er det derfor, Filip føler en smule lede ved selvsamme succes.
Hvorfor er det egentlig så vigtigt at være ansat på det rigtige kontor i byen?
Hvorfor er det egentlig så vigtigt at tjene mange penge?
Hans mor har lært ham andre værdier.
Hans mor tog alt det der med Hellerup sådan lidt oppefra og ned.
Jo, det er dejligt ikke at mangle penge, men derfra og så til at konkludere, at man bliver lykkelig af at have penge — der er alligevel et stykke.
Mere end én gang nægtede hun ham at få det dyre mærkevaretøj, hans klassekammerater fik.
-	Du forstår det ikke, havde han grædt, men Annette havde bare svaret, at et fællesskab, som byggede på anskaffelsen af en bestemt form for materialistiske statussymboler, alligevel ikke var et fællesskab.
Hun sad i hans fodende.
-	Vi er bare drenge, havde han sagt og kigget op i sin natlampe.
-En af de vigtigste ting, vi skal lære her i denne verden, er at stå udenfor, sagde hun.
- Kan man ikke dét, kan man ingenting.
En læresætning, han havde gentaget over for et par venner den følgende dag, hvorefter de havde slået sig på lårene af grin og spurgt, om hans mor var kommunist.
Men så var det på en eller anden måde gået over, og folk var også begyndt at gå i noget andet tøj, han kan ikke længere huske det præcis.
Dørtelefonen summer, og Filip går forventningsfuldt ud og svarer den.
-	Virkelig? siger han.
- Fantastisk, Carsten.
Kom op!
Filip er glad for at se Carsten - og overbevist om, at det ikke kan blive ved.
Det er som en knude i maven, han har haft, siden dengang han vågnede på hospitalet i New York.
Han er ikke sikker på, hvad en familie er, men han er sikker på, at en familie skal være lidt som en rød knap, man kan trykke på, når alt går galt.
Carsten har ikke været sådan en knap for ham
i mange år.
Det er dét, han har lyst til at sige.
Hvorfor er han så ligeglad?
Hvorfor kan Filip ikke regne med ham i en nødsituation?
Er det ham selv, der har gjort noget forkert?
Han rækker hånden frem, da Carsten kommer op ad trappen.
Carsten griner og synes, det er latterligt.
Han trækker ham ind til sig.
-Giv mig et knus, søn, siger han.
Charlotte står klar med en stor buket liljer.
Også Charlotte omfavner ham, og Filip spørger sig selv, hvad det egentlig er, han er så utilfreds med.
Hvad er det egentlig, han vil tale om?
Selvfølgelig var han alene i USA, det var jo ham selv, der var taget derover, ikke?
Carsten gav, hvad han kunne, og det var barnligt af ham at græde snot over det: Hvorfor besøgte du mig ikke, hvorfor kom du ikke til min afskedsmiddag?
Tænk, at han overhovedet gider at gå og huske den slags.
Ligegyldige bagateller fra en fjern fortid, det er, hvad det er.
Da de har hængt jakkerne i entréen, leder Filip dem videre ind i lejligheden og ud i køkkenet, hvor hans venner står.
Charlotte stiller sig ved siden af Cecilie og smiler til hende.
Carsten stiller sig på den anden side af hende, lægger en arm om hende og kalder hende „svigerdatter," mens han blinker til Filip.
Det er næsten som et glansbillede af to lykkelige par, men så begynder Carsten at forklare Cecilie, hvor hård den sidste tid har været for Filip.
-	Er det ikke rigtigt, Filip, råber han til Filip, der er gået ind i stuen for at dække bord.
Elan vender sig ind mod Cecilie igen, hvisker:
-	På overfladen virker Filip jo så stærk, ikke?
Han kan næsten gøre alt, hvad han sætter sig for.
Men han har ikke altid haft det lige nemt...
jeg ...
Filip kommer ud og afbryder ham:
-	Hvad er det dog, du står og vrøvler om, Carsten?
Han klapper Carsten på skulderen og spørger:
-	Hvordan går det med Christian?
Uden yderligere overgang går Carsten over til at tale om Christian, om hvordan hans tilstand på mystisk vis bliver værre og værré.
Han lægger ansigtet i tragiske folder, kigger bedrøvet ned i sin rødvin, næsten som om det er en rolle, han spiller.
Igen overvejer Filip, om han skal sige noget, tage det op, men så læner Cecilie sig ind til ham, og han lader være, måske vil hun ikke kunne forstå det.
Morten er ved at varme BBQ-saucen, da han ser, at Nanna trækker sig tilbage til det værelse, der engang har været hans.
Er der sket noget, han ikke ved besked om?
Eller kan hun bare ikke holde ud at se Filip sammen med Cecilie?
Da han kommer ind på værelset, ligger hun vendt ind mod væggen, som om hun forsøger ikke at eksistere.
Han lægger en hånd på hendes skulder og ser indbildsk for sig, hvordan hans berøring giver liv til et underjordisk rev, der ellers var ved at visne.
Han tænder lyset:
-	Hvad er der i vejen, Nanna?
-Jeg vil gerne være alene, siger hun.
Morten arbejder på et værested for udsatte unge og reagerer, som han ville gøre, hvis det var én af dem.
-Ja, siger han og bliver siddende.
- Det kan jeg godt forstå.
Nanna ligger og venter på, at han går.
Hun sukker hørligt.
Men han går ikke, og til sidst vender hun sig om og siger:
-	Det er ikke særlig fedt at være her, når både du og Filip nærmest er gift og lykkelige, og jeg bare er gået helt i stå her sammen med Mathias, som ... ja, du ved, hvad jeg mener, ikke?
Jeg har prøvet at lave mad til ham tre gange.
Ikke én eneste gang er det lykkedes ham at komme til tiden.
Morten er næsten som en mor eller far nu.
-	Kom nu, sæt dig op, siger han.
- Fortæl mig det hele.
Det er åbenbart netop dét spørgsmål, hun har ventet på i
flere måneder.
Den stemme, det blik.
-	Jeg forstår heller ikke, hvorfor det er så svært.
Måske skal jeg gå til psykolog igen, siger hun.
-Ved du hvad? siger Morten, hans stemme er ikke fri for en snert af professionel varme.
- Hvis man går til psykolog, betyder det, at man tager sig selv alvorligt, ikke?
Det skal du ikke skamme dig over, tværtimod.
Du er en stærk pige.
Han griner lidt, krammer hende længe, men spørger så, om det ikke er OK, at han går ud og laver maden færdig.
-	Jo, selvfølgelig, siger hun og samler sig.
Han lukker døren bag sig og er glad for, at hun har betroet sig til ham.
I køkkenet er de andre næsten færdige med at tilberede maden.
De drikker californisk vin med klirrende isterninger.
Morten betragter dem et øjeblik udefra.
Det er længe siden, han har set Filip så tilfreds, så summende af lykke og vigør.
Det er som at finde en tabt puslespilsbrik igen.
Ah!
Dén følelse.
Sammenhæng.
Det er blevet efterår, og vinden hyler i baggården.
Det lyder, som om der bliver tømt skrald.
En hund gør.
Cecilie siger, at det er på tide, de finder deres eget, og med det mener hun: et rigtigt hus.
De skal jo også have børn, ikke?
Hun sidder på hans skød, hun har taget en af hans skjorter på.
-	Skal jeg ikke gå ned og købe Berlingske? spørger hun.
Han elsker, når hun tager initiativet.
-	Jo, lad os se på mulighederne, når jeg kommer hjem, siger han.
Nanna kommer ud i køkkenet, mens de kysser.
Filip har ondt af hende.
Nu hvor han selv har fundet den person, han vil dele livet med, ønsker han det også for Nanna.
Men vil det nogensinde ske?
Er hun uafsættelig?
Han skynder sig at blive færdig, stiller sin skål på køkkenbordet og er ude.
Cecilie står ved vasken og skyller af:
-	Husk, at du skal klippes i dag, råber hun efter ham.
Efter hjemkomsten fra USA er han blevet ansat hos Kro-
mann & Høyer.
Også Cecilie søger arbejde og går jævnligt til jobsamtaler - når hun ikke lige er i Illum med sine veninder.
Da de begge er gået, tager Nanna et langt brusebad.
Op ad formiddagen vil hun tage ud og male i sit nye atelier i Husum-gade, og senere skal hun til psykolog.
Ofte har hun en blandet fornemmelse, når hun skal derover: at det både hjælper og ikke.
At det både flytter sig og ikke.
Hvad hjælper det at blive
ved med at åbne disse gamle sår?
Er det ikke bedre bare at glemme det?
Hun kommer ud fra psykologen og sætter sig på en bænk ved Dronning Louises Bro.
Hun har en følelse af, at hun kan rumme mindre og mindre, at hun har brug for tid.
Hun håber i øvrigt, at Filip og Cecilie snart flytter.
Det er noget nær ulideligt at bo sammen med dem.
Det er ikke bare det, at Cecilie er Filips kæreste, det er også det, at hun er så forbandet venlig.
Og hendes smag!
Hvem andre ser dog „Husk lige tandbør-sten?
“ Frivilligt?
Kun Cecilie.
Kun Cecilie finder programmet „sjovt" og „underholdende", som om det nu skulle være en legitim grund til at se tv.
Sagen er vel, at Filip fortsætter.
Uden hende.
At hun er gået fra at være hans foretrukne til bare at være en ven, en plan B, højt sat.
Hun rejser sig op, begynder at gå.
Hvad havde hun mon forventet?
At han skulle vente på hende for evigt?
Det er jo latterligt.
Da hun kommer hjem, sidder Morten, Filip og Cecilie i køkkenet, stemningen er høj.
Cecilie har fået sit første job, og Filip er så stolt af hende, at han har købt blomster (roser) og chokolade (gaveæske fra Anthon Berg) og champagne (fra Champagne).
Nanna synes ikke bare, det er uvirkeligt, hun synes også, det er utrolig klichépræget.
Roser?
Chokolade?
Hvor er den Filip, hun kender?
Hvornår er det hele blevet sådan, så ... Hellerup?
Hun kigger på Morten, som skåler i champagne.
Hun anede ikke, at han skulle komme.
Filip rækker hende et glas, og hun tager imod det.
Cecilie kommer over og siger:
-Du ligner én, der trænger til et knus.
Følelsen af Cecilie helt tæt på.
-	Jeg skal lige på toilettet, siger hun.
For Filip er det noget, der skal overstås, før de kan komme i gang med at leve deres liv, for Cecilie er det et mål i sig selv.
Målet er jo ikke blot at indgå ægteskab, men at mærke, sanse, lytte og føle og fornemme sig frem til det helt rigtige kjolevalg, den helt rigtige dessertvin, kagen, kagen, kagen.
For ham er det ligegyldige forhindringer på vejen frem mod det tidspunkt, hvor han træder ind over dørtrinnet til deres nye hjem, hvor han hver dag vil vågne og vide, at Cecilie er hans for evigtr.
Hans energi har et mål.
En retning.
Dét er den virkelige gave.
En sen aften sidder han i lejligheden og kigger op på fuldmånen.
Han spørger sig selv, hvor mange penge han skal afsætte til brylluppet, hvor mange penge han skal afsætte til et hus.
For det er vigtigt for ham, at de overholder budgettet, at de er økonomisk ansvarlige.
Han friede på Dronning Louises Bro, og selvom Cecilie straks sagde ja, så ærgrer hun sig også over timingen.
For enten skal de holde et julebryllup, et vinterbryllup eller et tidligt forårsbryllup, eller også skal de vente næsten et helt år på, at det bliver sommer igen.
Vente?
Det er ikke hendes yndlingsbeskæftigelse.
Et vinterbryllup har sin charme, men det betyder jo, at deres bryllupsdag for evigt vil ligge om vinteren - og bliver en bryllupsdag egentlig særlig festlig, når det er mørkt og
regnfuldt, koldt og væmmeligt?
Er det smart, at deres bryllupsdag falder på en trist, kold lortedag?
Hvem kan forhindre underbevidstheden i at koble de to ting: ægteskab og lortevejr?
Hvem kan vide sig sikker på, at denne underbevidsthedens sammenkobling ikke bliver en selvopfyldende profeti og måske ligefrem udslagsgivende et særligt hårdt år, hvor alle omstændighederne omkring dem staver til S-K-I-L-S-M-I-S-S-E?
Er hun villig til på denne måde at invitere ulykken og nederlaget indenfor?
Er det så ikke mere sikkert at vælge en bryllupsdag, der ligger i sommermånederne?
På den måde vil man hvert år blive mindet om livets mirakel, om lysets og kærlighedens uovervindelighed.
Man vil sukke og tænke: Også den vinter overlevede vi.
Desværre er Cecilie mere utålmodig, end hun har lyst til at være, og derfor siger hun til Filip, at han må vælge: enten et julebryllup eller et forårsbryllup 15. marts.
Filip er midt i disse overvejelser, da han den følgende formiddag noget distræt låser sig selv ud og på vej ned ad trappen møder Nanna, der denne gang er faldet i søvn på psykologens briks.
Hun er stadig rødkindet af raseri over, at hun betaler 500 kroner i timen for at falde i søvn, hun er gal over, at hendes liv er gået så eftertrykkeligt i stå, at hun bliver i dårligt humør af at være i stue med Filip og Cecilie, der altid ævler løs om deres kvalmegrænse-bryllup, og nu også fast ejendom.
Morten og Bernadette opfører sig, som om parforholdet er et lufttomt rum, det er jo til at blive idiot af.
-	Hej, siger Filip, som har de mødt hinanden uden for tid og sted.
-	Hej, svarer hun.
Hun kigger op, han kigger ned.
Hun er begyndt at finde ham tiltrækkende.
I al den tid, de har kendt hinanden, har hun
holdt ham ud i strakt arm, men på det seneste er hun begyndt at dagdrømme om ham, om, at de alligevel vil finde sammen.
Hun bebrejder sig selv dette.
For
er det ikke kun, fordi han er optaget?
Er det ikke et klassisk tilfælde af:
Jeg vil kun have dig, når jeg ikke kan få dig?
Er det ikke teenagepigens strategi: kun at længes på afstand?
Han har jo trods alt lige friet til Cecilie.
Men hvad er det, Cecilie har, som hun ikke selv har?
På hvilken måde passer hun bedre til Filip?
På hvilken måde fortjener hun ham mere?
Hun lister forbi deres dør om morgenen, hun lister forbi deres dør om aftenen, hun opfanger brudstykker af samtaler.
Hun ligger i mørket og længes efter Filip, længes efter, at han ligger ved siden af hende, hans forlovelse med Cecilie er en slags fejl.
-	Hvor skal du hen? spørger Filip og kommer til at smile, for det er jo ham, der er på vej ud.
Hans venstre jakkelomme buler ud af noget, der ikke kan være en pung.
-Jeg er begyndt hos en psykolog, siger Nanna og vil egentlig sige noget om, at det nok er meget godt, men så kommer hun i tanke om, hvor meget Filip altid har hadet psykologer.
Hun er i tvivl, om han vil forstå.
Måske forstår hun det heller ikke selv.
Måske var det derfor, hun faldt i søvn.
Fordi det hele er så uoverskueligt.
-	Cecilie og jeg skal ud at se på hus, siger Filip og tager et skridt ned, så han står på samme trin som hende.
- Du kan bare blive boende, det ved du godt, ikke?
Hun nikker.
Filip kigger undersøgende på hende.
-	Hvad tænker du på?
-	Åh, ikke noget, siger hun.
- Jeg er træt.
Han omfavner hende kort, hun koncentrerer sig om ikke
at føle noget.
Hun vil ikke føle noget.
Hun vil ikke mærke, hvor dejligt det er at omfavne ham, hun vil ikke lade tankerne glide hen i retning af sex, hun vil ikke, ikke, ikke bryde sammen og sige, at hun har lyst til ham, at hun bare ved, at det er en kæmpestor fejl, alt det med Cecilie.
-	Nå, men vi ses, siger han og begynder at gå nedad.
Først da han kommer ned til gadedøren, bliver han vred og
råber op gennem opgangen:
-	Nanna!
Vent!
Og da han kommer op til hende:
-	Nanna, hvad fanden er der galt?
Det er mig, Filip.
Jeg er din ven, ikke?
Uanset alt det her hurlumhej,
så har jeg altid tid til dig, det ved du godt, ikke?
Han lægger begge hænder på hendes skuldre, næsten som om han vil ruske hende.
-Vi er venner, siger han.
- Det er det, venner betyder.
De har mødt hinanden før, men Cecilie insisterer på, at de skal ud at spise en rigtig middag med deres forældre, en slags før-brylluppet, væn-jer-til-tanken-middag.
Hendes egne forældre mente i begyndelsen, at hun var for ung.
Aldersforskellen kunne blive et problem, sagde de.
Men så kom de i tanke om, at der også var en stor aldersforskel mellem to af deres bedste venner.
-	Det er jo det vigtigste valg, du nogensinde kommer til at træffe, siger Cecilies far, da de mødes i Filips lejlighed.
Cecilies far er behørigt imponeret over udsigten.
De står i stuen og skåler i champagne.
Ved en fejl går Cecilies mor ind på Nannas værelse.
Nanna prøver at lade, som om hun ikke er hjemme, hun ligger bare helt stille på sit værelse med en bog.
-	Ah, undskyld, siger Cecilies mor.
- Jeg leder bare efter toilettet.
Nanna føler selv, at hun bør rejse sig og vise Cecilies mor vej til toilettet, men hun frygter, at hele situationen meget nemt kan eskalere.
Hele Filip-Cecilie-konstellationen er så vigtig for Filip, at hun ikke må sige eller gøre noget, der kan gøre det svært for Filip.
Og hvordan skal et menneske nogensinde kunne gå ind i en situation, ind i en flok af mennesker, uden at gøre eller sige noget, der på en eller anden måde kan opfattes forkert?
Skadeligt?
Især når denne person godt kan tænke sig ax.
gøre noget skadeligt?
Det bedste, hun kan gøre, er at være i en slags ikketilstand.
Ja, det bedste ville naturligvis være, hvis hun havde forladt lejligheden, flere timer før Filips svigerforældre dukkede op, og hvorfor gjorde hun egentlig ikke det?
Cecilies mor går ned ad gangen,
afprøver andre døre og finder til sidst den rigtige.
Hun skænker ikke den liggende pige en tanke før senere, da de sidder nede på thairestauranten på hjørnet af Korsgade.
- Hvem var hun egentlig, Filip?
Din søster?
Filip forklarer sin svigermor, at han skam ikke har nogen søster.
Under bordet lægger han en hånd på Cecilies lår.
Det er mærkeligt, men deres brud har gjort dem stærkere, mere sikre på hinanden.
Filip løfter glasset for at skåle med Cecilie, og de andre løfter også deres glas.
Siden de kom, har Charlotte og Cecilies mor kvidret og leet og lænet sig kærligt ind mod hinanden.
Cecilies far forsøger forretten igennem at finde en måde at komplimentere Carsten for det enorme arbejde, det må være at have en voksen handicappet søn.
Han forsøger at finde de rette ord.
For hvor må det dog være indskrænkende for hans frihed, for hans forhold til Charlotte, ja, hele hans liv.
Hvor må det i grunden være sorgfuldt og ærgerligt og trist.
Og heroisk!
Mens han ihærdigt sipper til sin vin, forekommer det ham pludselig tåbeligt, at den handicappede søn ikke bliver passet noget mere, at Carsten og Charlotte ikke rejser mere, forkæler sig selv noget mere, ser verden - han har personligt enormt mange rejsemål, han gerne vil anbefale!
De kan rejse sammen!
Godt nok kender han ikke Carstens økonomiske situation, men han bor dog i Hellerup, han er nok ikke fattig.
Mens han
rømmer sig, beføler sit blågrå slips og tager endnu en slurk af sin vin, tænker han på, at det også er typisk deres generation, at de gør så meget for deres børn og glemmer at tænke på sig selv.
-	Ja, siger han højt, som om Carsten allerede er en del af den samtale, han fører med sig selv.
-	Du skulle komme noget mere ud!
Du skulle tage med mig på golfrejse!
Jeg kender nogle rigtig gode steder i Skotland!
Han lader en kluntet hånd falde fladt ned på bordet for at understrege sine ord, og nu kan han se, at Carsten bliver forskrækket.
Han rejser sig forvirret, som om nogen har slået ham.
Filip kigger på Carsten, og Cecilie kigger på Filip.
Alle undrer sig over, hvad der sker.
Carsten ser ud, som om han vil sige noget, men så smider han pludselig servietten fra sig og stormer ud af restauranten med Charlotte i hælene.
Hvad sker der?
Cecilies far aner ikke, hvad han har gjort.
Er det noget, han har sagt?
Er det et ildebefindende?
Er det på grund af det med hans handicappede søn?
Restaurantdøren lukker bag Filip, han kigger ned langs Søerne, først til den ene side, så til den anden.
Måske har Charlotte løbet ham op, måske er de gået en anden vej?
Han får nærmest ondt i maven.
Hvorfor svarer Carsten ikke bare normalt?
Er tilværelsen med Christian virkelig så frygtelig, at han end ikke kan tale om det?
Han går frem og tilbage på stien, forvirret over, hvor de kan være blevet af.
Han ved ikke, hvor de har parkeret.
Måske nede ved Aboulevarden?
Han går den vej ned, han betragter Søpavillonen i mørke.
Ingen steder kan han se sin far.
Han går ind til Cecilie og sine kommende svigerforældre igen.
Han er
skuffet.
Tænk, at Carsten bare styrter ud, fordi nogen spørger til Christian.
Cecilie og hendes forældre er rykket sammen i den ene ende af bordet og sidder og taler fortroligt sammen, Filip bliver usikker.
Kan han leve op til alt dette?
Al den lykke?
Al den venlige opmærksomhed?
Han vinker til tjeneren, går hen til ham og siger, at de er klar til hovedretten.
Så går han over til bordet, sætter sig ned og skænker sig selv et lidt for stort glas vin.
Først nu bemærker han sin svigermors røde silketørklæde.
Han smiler beklagende.
Han siger, at Carsten fik et ildebefindende.
Den følgende eftermiddag ringer han til sin far.
Han er meget tæt på at undskylde på sin kommende svigerfars vegne, men han gør det ikke.
Han står i køkkenet, kigger ned i baggården, alt er gråt.
Et eller andet i Carstens stemme får Filip til at spørge, om han ikke må komme ud til ham, Charlotte er allerede taget tilbage til Vejle.
-	Nu?
Hvorfor?
—	Det er bare lang tid siden, vi har snakket sammen.
Snart skal jeg giftes, og ja ... kunne det ikke være hyggeligt?
Han har endnu ikke fået købt en bil, så han overvejer, om han skal tage en bus eller en taxa.
Oktober, mørke, blæsevejr.
Han går ned på gaden.
Han kigger på busplanen og regner ud, at der er ganske få minutter, til bussen kommer.
Han venter.
Han overvejer en taxa, men beslutter sig så alligevel for at vente.
Blæsten gennem gaderne.
Han tænker: Jeg tager det næste, der kommer: bus eller taxa.
Og kort efter: Jeg ringer efter en taxa.
Hvad er det her for noget?
Klokken er over otte, da han endelig når frem.
Carsten sidder helt stille med et glas vin i det store køkken, flasken er allerede tom.
Det er næsten, som om Carsten har forberedt en tale.
Han ryster på hovedet, kigger ned i sin rødvin og undskylder, at han gik fra middagen, han forstår stadig ikke helt, hvad der gik af ham.
Måske ramte Filips kommende svigerfar bare et ømt punkt.
For der er selvfølgelig mange ting, han gerne vil se og gøre, men ikke kan på grund af Christian.
Det er på en måde en byrde.
Men samtidig er det jo også bare hans livsomstændigheder, og han vil ikke svigte Christian, ikke på vilkår.
Charlotte er selvfølgelig skuffet, men sådan er det, han vil ikke svigte Christian og heller ikke flytte til Vejle.
Ja, det har store omkostninger, og ja, det går ud over ham selv.
Det går ud over Filip!
Det er han udmærket klar over.
Han tager en stor slurk af sin rødvin.
Filip bemærker, at glasset ikke er et vinglas.
Filip fryser og har lyst til at sige noget om, at han savner, at Carsten også lægger lidt mærke til ham, men så synes han pludselig, at det kommer til at lyde forkert, barnligt, nærmest krævende, når man tænker på, hvor meget Carsten allerede har at tænke på.
-Jeg glæder mig virkelig på dine vegne, siger Carsten, som om han har læst hans tanker.
Han laver en bevægelse med hånden, Filip bemærker at den er blevet rynket.
Filip siger, at han savner at snakke med ham.
Det er blandt andet derfor, han ikke har fået købt en bil endnu.
For eksempel: Hvilket mærke skal han gå efter?
Hvad er vigtigt?
Og hvad med det hus, de snart skal købe?
Hvad skal de være opmærksomme på?
Hvad skal de huske?
Carsten bliver utrolig glad for dette, han tømmer sit glas i ét drag, får tårer i øjnene.
—Du må så gerne ringe til mig, siger han og lægger en arm om Filip, der har en blå sweater på.
Bagefter går Filip hele vejen ned til Fiellerup Havn.
Før Annette døde, havde de haft en fælles drøm om at købe en båd.
Der var før, det for alvor gik ned ad bakke med Christian.
Filip havde protesteret og sagt, at han ikke havde lyst til at være stuvet sammen på så lidt plads.
Han havde sagt noget grimt om Christian.
Kort efter havde hun så forlangt, at han spillede basketball med Christian, selvom Christian allerede sad i kørestol.
Christian havde været så glad, så forventningsfuld og desuden underlegen på en måde, der fremkaldte noget ondskabsfuldt i Filip.
Måske var det ved den lejlighed, at han havde lavet fem trepointscoringer i træk, han kan ikke huske det.
Men han husker følelsen at af vinde over en handicappet dreng, der ikke kunne forestille sig højere lykke, end at hans raske bror ville tilbringe et par timer sammen med ham.
Han kan stadig høre hans lyse drengestemme:
-	Skal vi ikke være lidt sammen, Filip?
Vil du ikke lege med mig?
Han kan huske Christians hvide sportstøj.
Længe står han og stirrer ud i mørket, han overvejer, om det er for sent at realisere båddrømmen.
Måske kan det binde dem alle tre sammen igen?
Men så ryster han på hovedet.
Han er jo ved at købe hus!
Han skal jo giftes!
Det sidste, han har brug for nu, er en båd, som skal slibes og males og vedligeholdes.
Han går over til rækken af både, der er trukket op på land.
Han ser en lang, slank båd ligge i mørket og vente.
Han finder den på en eller anden måde uhyggelig og skutter sig.
Han fryser.
Han overvejer at løfte lidt i den grønne presenning, men lader være.
Filip forestiller sig, at de skal se fem-syv huse og så beslutte sig.
Han forestiller sig, at han vil være large og i det store hele lade Cecilie bestemme.
Han regner med, at det største problem vil være finansieringen.
For selvfølgelig ved han, at Cecilie har en dyr smag.
Dels er hun opvokset i Gentofte, dels lå hendes studenterbolig, nøjagtig ligesom hans egen, et stenkast fra Søerne.
Det, han er uforberedt på, er tvivlen.
Dette evindelige frem og tilbage, alle de spørgsmål, der ligger lige under boligvalget: Hvem er vi?
Hvordan bor sådan nogle som os?
Hvilket liv ønsker vi os, og hvilken bolig passer til det liv?
Han misunder ligefrem dem, der bor dér, hvor skæbnen nu engang har anbragt dem, eller dér, hvor det var muligt.
Der er noget uhyggeligt ved alle spørgsmålene, alle valgene - som om livet er ét stort designerkøkken.
Til at begynde med er han sikker på, at pilen peger nordpå, mod Gentofte.
De kommer trods alt begge derfra.
Han forestiller sig noget med en stor have, hvide facader og sortglaseret tegl.
Måske ligefrem en pool?
Men allerede sådan et valg er kompliceret.
For kan de bo op ad en større vej?
Vil der være kort eller langt til den lokale skole?
Og er den god?
Er det nok med én garage, eller skal de have bygget en ekstra?
Og hvordan er naboerne?
Filip prøver at forklare Cecilie, at det perfekte valg ikke findes.
At der helt sikkert vil være et eller andet, der irriterer hende ved huset,
måske allerede før de er flyttet ind.
Et eller andet, der skal fikses og aldrig bliver helt perfekt.
Et eller andet, de har glemt at tænke på.
Sagen er vel, at han håber på det bedst mulige, mens hun leder efter noget helt særligt.
Det er i hvert fald den konklusion, han når frem til, da Cecilie helt opgiver Gentofte og villaen og dobbeltcarporten og i stedet bevæger sig i retning af dyre ejerlejligheder i Amalien-borg-kvarteret.
Måske er det et udmærket skridt på vejen?
Så kan de altid rykke i hus, når deres børn skal have en græsplæne at tumle på.
Filip synes, det er åndssvagt, og Cecilie siger, at hun er bange-
-	For at begå en fejl, uddyber hun.
-	Alle begår fejl, siger Filip undrende og tænker på Mercedes.
For på det seneste har han tænkt over, hvor heldig han egentlig var: fordi han slap ud af det med skindet på næsen.
Hvad ville han for eksempel have gjort, hvis Mercedes havde ringet og sagt, at hun var gravid?
Hvad ville han have gjort, hvis Francisco og Franciscos far havde forlangt, at han giftede sig med hende?
Ville han så have gjort det?
-	Måske fortjener jeg ikke at bo i sådan et stort hus, siger Cecilie.
- Jeg er trods alt kun 25, og jeg har kun været færdig-uddannet i fire måneder.
Jeg har ikke engang fået min første løn.
De går ned mod Planetariet.
-	Ja, måske skal vi finde noget mindre prangende, siger han.
- Et rækkehus?
Er det bedre?
Hun rynker på næsen
-	Er det, fordi du ikke vil bo så tæt på vores forældre?
-	Nej, da.
Overhovedet ikke.
Men ... et rækkehus?
Der er noget rigtigt ved tanken, siger hun.
Det lyder mere ... beboligt.
Hun standser midt på stien, en gul motionsløber undgår sammenstød i sidste øjeblik.
-Du har ret, siger hun og kigger ud på en tilfældig and.
-	Det andet var på en eller anden måde sådan et pres, Filip.
Herefter følger en periode, hvor Cecilie sænker skuldrene.
De nærstuderer rækkehuse, de forestiller sig selv i et utal af soveværelser.
Men ingen af husene er alligevel helt rigtige.
Sagen er, som Cecilie forklarer en veninde, at de ikke uden videre kan „nedgradere", bare vælge at være nogle andre.
Nej, de må tilbage til Gentofte,
til det glaserede tegltag, dobbeltcarporten.
Og selvom Cecilie synes, det er skræmmende, så er det dog på boligjagt nord for København, at pulsen kommer i vejret: Det er her, hun får røde kinder og pludselig lyst til sex.
-	Vi køber det, siger Filip, da hun for tredje gang har vist ham huset på Tjørnhøj Allé, hver gang med svedige hænder og et ængsteligt blik.
Og sådan bliver det.
Huset er perfekt, naboerne er søde, og Cecilie finder sig til rette med størrelsen på carporten.
Der er ikke engang noget, hun ønsker ombygget eller fortrængt fra det samlede billede.
Hun går op i det med liv og sjæl, og Filip nyder at betragte hende på afstand, fordybet i indretningsmagasiner.
Alligevel bliver han rystet, den dag hun siger, at hun har opsagt det arbejde, hun nærmest kun lige er begyndt på.
-Ja, siger hun.
- Det kommer til at tage mig månedsvis at indrette huset, og så er der jo brylluppet, og ... det harmonerer ikke med at arbejde ti timer om dagen.
Filip føler det som et kontraktbrud.
Filip har givet Cecilie frie hænder til at afgøre, hvor og hvornår brylluppet skal holdes, men fordi hun er sent ude, kan hun ikke booke nogen af de drømmekirker, hun ellers har haft i tankerne.
Marmorkirken?
Holmens kirke?
Vor Frue?
Det er for sent.
Heldigvis bliver hun enig med sig selv om, at det er held i uheld.
For egentlig er det slet ikke den vej, de skal gå.
Det skal ikke være stort og pompøst, det skal være enkelt og smukt.
Måske udendørs?
Måske på en strand?
Problemet er datoen.
Vejret i Danmark egner sig ikke til udendørsbryllup i marts.
Cecilie undersøger, om det kan blive Firenze, men på grund af sprogforbistring og en skræmmende mængde ansøgninger og formularer, der skal udfyldes på italiensk, giver hun op.
Valget falder på Malaga.
Hun ved, at der er mange smukke kirker i Malaga, men det, hun ønsker, er noget enklere, måske kan man blive gift på stranden?
Hvordan er vejret i marts egentlig?
Vil det regne?
Filip siger, at det er lige meget om det kommer til at regne.
Deres bryllup vil under alle omstændigheder bliver fantastisk.
I alt inviterer de kun ti bryllupsgæster, og folk må selv indkvartere sig i byen.
Carsten er naturligvis bekymret for Christian.
På den ene side er det helt indlysende, at han skal med, og på den anden side kan det hurtigt blive besværligt med en kørestol til et
strandbryllup, og er der mon handicapfaciliteter på hotellerne i Malaga?
Vil det være muligt for Christian at få den daglige lur, han har fået for vane?
Ja, alt er jo muligt, men spørgsmålet er også, om ikke „hensynet til Christian", som Carsten er begyndt at sige, nemt kommer til at fylde det hele, stjæle opmærksomheden fra det egentlige.
Carsten overvejer at tage af sted uden Christian, så kan han og Charlotte måske også få en weekend ud af det?
Men ak, ak, ak, det kan selvsagt ikke lade sig gøre, det er utænkeligt, at Christian ikke skal deltage i sin lillebrors bryllup.
Filip selv følges med Cecilie og hendes forældre derned.
Allerede da flyet letter fra Kastrup, er han nervøs.
Han overvejer, om han kan bestille en drink, men er bange for, hvad Cecilies forældre vil tænke.
Han fortryder, at han ikke købte en toldfri flaske et-eller-andet i Kastrup, han kunne lige smutte ud på toilettet og få en slurk.
De har ellers haft det så godt, siden han friede, men op til afrejsen er det, som om han igen er blevet usikker og sårbar: Hvis han falder nu, falder han virkelig hårdt.
Cecilie og hendes familie er rolige og stabile og sympatiske, og alligevel bliver glimt af katastrofebilleder ved med at dukke op i hans bevidsthed: Kan han overhovedet leve op til dem?
Vil han være i stand til at give Cecilie alt det, hun fortjener?
Stewardessen kommer forbi med drinksvognen, og Filip nikker mod Cecilie og spørger, hvad hun vil have.
—	Juice, siger hun.
-	Med is? spørger han.
Han ved ikke, hvorfor de andre griner.
Han ryster let på hånden, da han rækker hende glasset og selv beder om en øl, men han nyder den ikke.
Han har
en følelse af, at det, der foregår, er forkert.
Hvorfor skal de egentlig giftes?
Han kan ikke huske det længere.
Han er på vej mod sit eget bryllup med 700 kilometer i timen.
Han drikker øllen.
Han læner sig tilbage, trækker vejret.
Selvfølgelig skal de giftes, det er nok bare nervøsitet.
Han kan stadig få ondt i maven af at kigge på hende.
Hun er så smuk, så sorgløs: Hun er jo forbandet ægte.
Det er ham, der ikke er god nok.
Måske kan han slet ikke gøre hende glad?
Måske fortjener han hende ikke?
Han læner sig tilbage, sukker.
Jo før de har sex, jo bedre.
De tager en taxa fra lufthavnen og er på Don Curro, mindre end en time efter at de er landet.
Juniorsuiten er ikke ligefrem overdådig.
—	Er du tilfreds?
Han skæver usikkert over til hende.
Ville hun hellere have haft en bryllupssuite?
Så havde det været et andet hotel, andre priser.
Han sætter en af deres tre kufferter fra sig, går over til hende, omfavner hende bagfra, knuger hende ind til sig.
Han har en følelse af, at ventetiden er forbi, at de nu skal være alt for hinanden.
—	Vi kan godt nå at lave det om, hvisker han og kysser hende i nakken.
Faktisk har han allerede undersøgt, om der er plads på Pa-lacio længere henne.
—	Nej, nej, siger hun og åbner vinduet blot for at konstatere, at de ser lige ind i en mur.
Hun vender sig om, smiler:
-Er du sikker på, at du har råd til en pige som mig?
Jeg mener, dette her værelse lever jo slet, slet ikke op til min standard.
Han spærrer øjnene op, ser uforstående ud:
-Jamen
...
Hun griner.
- Slap dog af, siger hun.
- Værelset er ikke alt.
De har to timer, før de skal mødes med hendes forældre, tre timer før de skal samles med alle gæster til middag på Qué Candidad.
Cecilie har overvejet, om de skulle bo hver for sig og først se hinanden på stranden, men Filip har insisteret på, at de skulle være sammen, sammen, sammen, at de skal nyde hvert øjeblik af rejsen.
Sammen.
Han vil have sex, hun vil gå en tur langs stranden.
Han vil snakke, hun vil nyde stilheden.
Til sidst irriterer han hende så meget, at hun har en følelse af, at der er noget galt med ham.
Hvorfor er han så usikker?
Hvorfor kan han ikke slappe af og nyde det?
Være i øjeblikket?
Hun indvilger i at have sex, og det hjælper også, det hjælper lidt, indtil det ikke hjælper mere, og han igen må hen til hende, røre ved hende, åbne hendes mund med tungen.
Hun har lyst til at bede ham stoppe.
Hun har en følelse af, at hun bør bede ham stoppe, holde ham på afstand, men så er hun alligevel også lidt smigret over, at han begærer hende så meget, at han vil have hende med hud og hår, og egentlig synes hun også, at tanken om at gå tur på stranden er helt fantastisk kedelig i sammenligning med sex stående i det lysebrune marmorbadekar, en finger i hans våde mund.
Da de ankommer til Qué Candidad, er de udmattede, og Filip har tørre læber.
De har tidligere talt om, hvordan det mon skal gå, når deres forældre skal se hinanden igen.
Vil det blive pinligt?
Det er et lille sted.
I stedet for en masse små borde er der to langborde, der går på tværs af lokalet, og de har fået det bagerste.
Heldigvis er deres forældre allerede fordybet i samtale, Christian sidder for bordenden i sin kørestol.
Han ser
afslappet ud, varm og glad, han lyser op ved synet af Fillip, vil omfavne ham og laver nogle små stød fremad.
-Jeg kommer, jeg kommer, siger Filip og griner, letter over at finde dem alle sammen i godt humør, men samtidig lidt ligeglad.
Det er den følelse, han har: Come what may.
Han har en følelse af at være usårlig, han har en følelse af, at den tid, der er gået, siden de landede i Malagas lufthavn, er lige så lang og lige så afgørende for hans liv og identitet og forestående lykke som hele hans barndom.
Han bliver genskabt som menneske nu.
-Og hvad kunne I så tænke jer?
Tjeneren er lille og har krøllet hår, der klæber til panden.
Filip spørger, om han ikke skal bestille til alle, og før de andre rigtig når at svare, har han allerede gjort det.
Nanna sidder mellem Morten og Bernadette og ser afslappet ud.
Som om hun har accepteret det hele, eller i hvert fald prøver.
Filip sætter sig ved siden af Christian, men fortryder det hurtigt.
Så snart maden kommer, er det nødvendigt at tørre ham om munden med en serviet, og selvom Filip sidder klar med servietten, er han ikke opmærksom.
Han kigger over på Cecilie, som er fordybet i samtale med Charlotte.
Han kigger ned på sin svigerfar, som sidder i den anden ende, han løfter sit glas og råber:
—	Hurra!
I forbindelse med selve brylluppet er Christians deltagelse ikke det problem, det kunne have været.
Hele vejen over til de ti stole, Filip har fået sat op på stranden, er der rullet nogle træmåtter ud.
Christians kørestol bliver placeret på en plade, så han ikke skrider ned i sandet.
Han sidder helt stille nede på den bagerste række.
Han siger ingenting.
Og alligevel irriterer
han Filip enormt, han kommer hele tiden ned og retter på ham, tørrer ham om munden med servietten.
- Luk munden, Christian! hvisker han.
Munden er et glinsende, rødt hul, men Christian lukker den sammen, strammer den sammen, han forstår udmærket godt, hvad der bliver sagt.
Han er så glad for, at han har fået lov til at komme med, og han prøver virkelig at gøre, hvad de beder om, og ikke være pinlig, ulækker, savlende, og alligevel er han netop det.
Han har tårer i øjnene, fordi det nogle gange er svært at gøre det, han bliver bedt om, svært at huske, huske, huske det og presse hjernen sammen på ingen plads.
Filip stiller sig op ved vejen og venter på borgmesteren, men så får han at vide, at det nok snarere er viceborgmesteren.
Malaga er en stor by.
Måske er det bare en kommunal myndighedsperson?
Filip kigger ud over himlen, som er grå.
Da kommunens repræsentant kommer, regner det.
Det styrter ned, da Cecilie tilbagelægger den korte strækning fra bilen og ned på stranden.
Et øjeblik overvejer de at udskyde brylluppet et par timer, men så husker de, hvad de aftalte: Det bliver under alle omstændigheder fantastisk.
Det plasker ned, da de endelig siger ja og kysser, og hele selskabet nærmest løber op til bilerne.
På Don Curro har Filip et lager af champagne og småkager.
Christian bliver båret op ad trappen og sat i værelsets eneste lænestol, hvor han hygger sig med champagne i den ene hånd, en småkage i den anden.
Øjnene ruller rundt i hovedet på ham, og han vil sige noget alvorligt, noget højtideligt, noget om kærlighed, men med årene er det blevet sværere og sværere for ham at sige noget i sammenhæng.
Alligevel fornemmer folk, at han prøver.
Samtaler standser, høflig konversation bliver sat på standby:
-Jeg ... er ... så ... glad, siger Christian og beder om noget at tørre sig med.
Filip er ikke sikker på, om han pudser næse eller tørrer tårer væk, men bagefter smiler han, og folk klapper.
Ingen har længere deres gennemblødte bryllupstøj på, folk er iført alt fra badekåber til frottehåndklæder og skiftetøj, de har fundet i den halvåbne bagage.
Bryllupsnatten er perfekt, næsten som en fuldstændig sammensmeltning, siger Filip, og Mathias driller ham en del med dette udsagn og spørger, om han er en forbyttet pige, for ingen mænd lægger sgu da noget i en bryllupsnat mere.
Det er bare sex.
Men Filip taler videre om sammensmeltning, i hvert fald indtil han dagen efter sidder i SAS-flyet med kurs mod København.
Hele morgenen har han været frustreret over, at han og Cecilie har misforstået alt, hvad de har sagt til hinanden.
Herregud, det er jo, som om de er vågnet på hver sin planet.
Han tager en slurk af sin dåsecola, læner sig ind mod Cecilie og siger:
- Det går over.
Vi skal bare lige lære hinanden at kende.
Cecilie har ikke brugt prævention siden brylluppet, og hun regnede med at blive gravid med det samme.
Men nu er der gået et halvt år, og hun har i al hemmelighed været på besøg hos en virkelig usympatisk læge på en fertilitetsklinik.
Hendes mor siger:
—Du skal bare slappe af og tænke på noget andet.
Hendes far siger:
—Du er alt for ung.
Cecilie træner og spiser sundt, hun foreslår, at de får en hundehvalp.
For det har alle sagt: Få dig en hundehvalp.
Dét hjælper.
Der sker noget i kroppen.
Men Filip har ikke lyst til at få en hund og foreslår i stedet, at hun går nogle lange ture.
Ofte ringer hun på hos sine forældre, når hun er ude at gå.
—	Det var bare helt rigtigt at flytte til Gentofte, siger hun til sin far.
Hendes veninder siger, at hun skal passe på, at hendes sexliv ikke bliver ødelagt af ønsket om at blive gravid, men Cecilie er ikke træt af sex.
Tværtimod føler hun sig endnu mere eftertragtet, attrået, end før, hun føler endda, at båndet mellem hende og Filip bliver stærkere og ... tykkere.
Hun ser noget med en meget tyk rod for sig, måske noget redwood.
Alligevel er hun også utålmodig, og derfor opfinder hun konceptet sexferie.
De skal rejse sammen, nyde hinanden, mens tid er.
Deres allerførste weekend går til Barcelona, og opholdet er en
nydelse, fra de kommer, til de flyver væk igen.
Udsigten fra hotellet, tapasbaren, alt, hvad de spiser og drikker.
De spiser og drikker livet, simpelthen!
Det er, som om Filip endelig har lært at nyde livet lidt, og hvorfor ikke?
Fortjener han det ikke efter en hård arbejdsuge?
Efter Barcelona følger mange andre europæiske storbyer og broderede badekåber.
De tager af sted fredag eftermiddag og kommer hjem søndag aften.
Det er altid Cecilie, der booker billetter og hotel: hende, der ved, hvor de nu skal hen.
Så vidt de kan regne ud, bliver Iben undfanget i Firenze.
Filip siger til sine venner, at det er den lykkeligste tid i hans
liv.
-	Dét her, siger han til Morten, mens han kysser Ibens dunede isse, - er, hvad det hele går ud på.
Det er lørdag morgen, og han er taget ind til Nørrebro for at vise Iben frem.
Morten lyder glad i dørtelefonen og kommer farende ned ad trappen for at hjælpe med liften.
Bernadette er han for længst blevet skilt fra.
Nanna står i entrédøren og ser modvillig ud, og Filip bliver skuffet på sådan en akut, desperat måde.
Kan hun ikke lide ham mere?
Kan hun ikke engang give ham et knus?
Senere vil hun ikke holde barnet, heller ikke selvom Filip rækker Iben frem.
Morten forklarer efterfølgende, at hun nok har tømmermænd, at det endte lidt dramatisk med en fyr nede fra Blågårds Plads.
-	Dramatisk? siger Filip.
- Jeg håber ikke, nogen kom til skade?
-	Nej, nej, siger Morten.
En time senere, da han har spændt Iben fast på bagsædet og er ved at dreje sin Alfa Romeo ud fra kantstenen foran Kaffesalonen, mærker han, at han stadig er vred over det.
Hvad
fanden er der galt med hende?
Kunne hun ikke i det mindste have sagt noget pænt?
En ting er, at hun går til psykolog og ikke kan få sit eget liv til at fungere, noget andet er, at hun ikke kan være glad på hans vegne.
For dét gider han ikke.
Hvis man i en venneflok ikke kan være glad på hinandens vegne, hvorfor skal man så ses?
Bare for at de andre kan sidde dér med deres misundelige blikke og trække én ned?
Fandeme nej, det er hans liv for kort til.
Fra bagsædet hører han let pludren, og selvom det lyder meget tilforladeligt, irriterer det ham voldsomt, at de har købt sådan en autostol, hvor man ikke kan se ungens ansigt fra førersædet.
Han kommer i tanke om, at der ligger et sted ude på Christmas Møllers Plads, lige i starten af Amagerbrogade.
De har barnevogne.
Mon ikke de også har autostole?
Han ankommer sådan: indigneret skridtende hen over fortovet med en stærk følelse af, at nogen har snydt ham.
Hvem fanden har også solgt ham en autostol, der vender den forkerte vej?
Han tager den med ind i forretningen.
Iben er faldet i søvn, og den uerfarne, lettere nervøse ekspedient bliver ikke mindre nervøs af, at Filip er vred - som om nogen med vilje har franarret ham den rigtige autostol og solgt ham en, der i sidste ende kan være farlig.
- Ja, for tænk nu, hvis ungen har slugt et eller andet, og man ikke kan se det?
De andre kunder løfter blikket.
-Jeg kan jo ikke se mit barn\ gentager han oprørt.
Den nervøse, forvirrede ekspedient er mere end en evighed om at forstå, hvad han mener, og Filip opgiver at trænge igennem til hende, opgiver at finde en nem løsning på sit ellers
helt indlysende problem.
Han kører hjem med en følelse af, at verden rotter sig sammen mod ham.
Cecilie er anderledes rolig, og da Filip forklarer, hvor farligt det kan være, siger hun bare:
- Men helt ærligt, Filip.
Hvor tit sker det?
Filips farfar dør, og Filip tager afsked med ham på sygehuset i Helsingør.
Samme uge siger han op hos Kromann & Høyer.
Han er inviteret til reception ude i forkontoret, og pludselig kigger han rundt på sine kollegaer og føler sig fremmed.
Han kan ikke forstå, hvad han egentlig laver.
Han ser sin farmors forgrædte ansigt for sig og føler, at det hele er meningsløst.
Er han ved at få et angstanfald?
Hvad er et angstanfald egentlig?
Han stiller sig over til vinduet, hvor et tyndt gardin blafrer en smule.
Han har lyst til at tømme sit glas i ét drag, men han gør det ikke.
Det er så mærkeligt, at hans farfar er død, det er så mærkeligt, at det slår ham helt ud.
Hvorfor er han overhovedet blevet advokat?
Var det for at imponere sin farfar?
For at imponere Carsten?
Er han bare en lille dreng, der vil have anerkendelse af sin far?
Er han virkelig ikke kommet længere?
Han stiller glasset i vindueskarmen.
På toilettet drikker han vand af hanen, kigger sig i spejlet.
Håret ser så mærkelig fladt ud.
Han tænker: Det her er ikke mig.
Det her er forkert.
Han må ud.
Han går igennem forkontoret.
Måske vil han ikke komme tilbage.
Nej, han vil ikke komme tilbage.
Han går ind på sit kontor for at pakke sine ting.
Han er ikke klar over, hvad han gør.
Han tager sin mappe, tilfældige ting fra bordet.
På vej ud bliver han standset af en kollega.
Han lader mappen glide ned mellem benene, han prøver at lade som ingenting.
-Jamen, har du ikke fået noget at drikke endnu, siger kollegaen og kalder på pigen med de boblende champagneglas.
-	Hvad pokker, siger kollegaen.
- Hvorfor har du mappen med?
Vi skal jo hygge os nu!
Vi skal snakke!
—Ja, siger Filip, nu mere sikker på, at han er til den forkerte fest.
Dette her, tænker han og kigger fra den ene ende af lokalet til den anden, har intet med mig at gøre.
Da han kommer hjem, forsøger han at tale med Cecilie om det, men det er tydeligt, at hun ikke rigtig forstår.
-	Har du sagt op? siger hun vantro på vej ind i et andet værelse.
-	Hvad skal vi så leve af?
Hun ryster på hovedet, han forklarer, at han ikke ville arbejde så mange timer, og i hvert fald ikke på et kontor som Kromann & Høyer.
-	Det er ikke noget for mig, siger han.
-	Ikke?
-	Nej, siger han.
-Men er det ikke sådan en stilling, du har ønsket dig de sidste mange år?
Er det ikke netop sådan en stilling, du har gået og drømt om?
-	Jo, men jeg vil gerne have tid til at nyde Ibens første tid, hendes første forsøg på at gå, forklarer han tvivlende.
-Gå?
Hun kigger målløs på ham.
-	Det er ikke noget for mig, gentager hun hånligt.
Cecilies far er også chokeret.
Filip er da nødt til at arbejde!
Er det måske ikke det, mænd har gjort siden tidernes morgen?
For deres koners skyld, for deres børns!
En villa på Tjørnhøj Allé er trods alt ikke gratis.
Det er ubegribeligt.
Helt uforståe-ligt.
Fra at have været to travle karriereadvokater følger nu en periode, hvor de begge går hjemme.
-	Det er os to mod resten af verden, siger Filip.
Han løfter hendes hage, kigger hende dybt i øjnene og siger, at sådan er et godt ægteskab, ryg mod ryg, skulder ved skulder.
Cecilie griner lidt af den slags, det er jo ikke, som om de er med i en cowboyfilm, vel?
Penge er blevet noget, de kommer op at skændes om.
Det startede faktisk allerede, da de flyttede ind.
For allerede i løbet af de to første måneder samlede Cecilie håndværkerregninger for 30.000.
Filip indkaldte til et „husmøde“, han gennemgik deres økonomi fra en ende af, han lavede en liste af forholdsregler, de begge måtte tage i fremtiden.
Hun grinede bare.
-Du er så formel, Filip, sagde hun.
- Jeg er jo ikke din klient.
Og tilsyneladende hørte hun ikke efter dengang, nu er den i hvert fald gal igen.
Filip modtager en regning på 50.000 plus moms.
Cecilie har ikke alene fået lavet en haveplan af en professionel landskabsarkitekt, hun har også bedt en tømrer om at bygge en terrasse i lærketræ.
Og hun har ikke engang spurgt.
Filip sætter sig ud i haven for at ryge, han er rystet.
Dyb inhalering, en smule rykken rundt i sædet.
Han strækker armene op over hovedet, prøver at komme til at sidde bedre med brystkassen.
Han er i færd med at overbevise sig selv om, at det nu engang er de forskelle, der er mellem dem: Hun er ubekymret,
sikker på, at verden er et overflødighedshorn af penge og kærlighed.
Han derimod er skeptisk og usikker.
Og måske ville det ikke være så slemt, hvis ikke det var, fordi han lige havde sagt op.
Han tværer cigaretten ud med sin hjemmesko, hører naboen hunds gø og går ind til Cecilie, der sidder med Iben i en dyb, hvid lænestol.
- Var det godt med en smøg? spørger hun uden at vende sig.
Ibens fødselsdag skal fejres med en middag for deres forældre.
Fordi Cecilie lige har fået en italiensk kogebog af en veninde, skal menuen være italiensk fra ende til anden.
Det er bare med at komme i de høje hæle, få bundet slipseknuden og i det hele taget opføre sig civiliseret igen.
Måske skulle de skaffe en babysitter, så de får god tid til at drikke rødvin og snakke med deres forældre?
Filip synes, det virker åndssvagt at hyre en babysitter, når man selv er hjemme, og hvad så, hvis Iben ikke vil sove og går fra arm til arm?
Er det så stor en katastrofe?
Cecilie tænker: Nej, ikke for dig.
Cecilie er ved at riste nogle skiver flute i ovnen, da hendes forældre ringer på.
Iben sidder i sin højstol og laver et puslespil, Filip åbner, han omfavner dem begge hjerteligt, men der er tavshed bagefter.
Cecilies far har medbragt nogle papirer om, hvordan man starter sit eget advokatfirma, og Filip studser.
Hvem har egentlig bedt ham om det?
Går han og Cecilie og taler om ham bag hans ryg?
I det hele taget er han irriteret over, at Cecilies far betyder så meget for hende.
Han lagde mærke til det allerede dengang, de var på roadtrip i USA, hele tiden skulle hun tage billeder til far.
Det vil far synes er spændende, det vil far synes er flot.
-	Ja, kan hun stadig finde på at sige.
- Her ville far vide, hvad vi skulle gøre.
Et øjeblik bliver han i tvivl, om han har sagt det højt.
Hvem har spurgt dig?
Men så viger han uden om konflikten.
Han tager imod papirerne og rødvinen, takker og går ud i køkkenet til Cecilie.
-	Hvis ikke den passer til menuen, kan I bare drikke den en anden gang, råber Cecilies far efter ham.
Filip skærer en grimasse:
-	Kan man drikke denne vin til hovedretten, skat?
Carsten er forsinket, og Filip kan ikke fatte det.
Er der snart
en eneste vigtig begivenhed i hans liv, som hans far ikke enten melder afbud eller kommer for sent til?
Godt det samme.
Det er alligevel ikke nogen fornøjelse at have ham på besøg, hvis han hele aftenen sidder og føler sig skidt tilpas, fordi han svigter Christian.
Svigter!
Det er efterhånden, som om det er et svigt, at Filip er til.
Filip skynder sig at skænke den velkomstdrink, Cecilie allerede har mixet.
Han glemmer de appelsinskiver, hun ellers har mindet ham om flere gange, tømmer sit glas i ét drag.
-	Undskyld, siger han.
Mens han skænker for de andre, ringer det på døren.
Han skynder sig ud for at åbne døren.
-	Godt at se dig, siger han og vil tage sin fars jakke.
Han kniber øjnene sammen:
-	Er der sket noget med dig?
Du ser så tynd ud.
-	Charlotte er gået fra mig, siger Carsten og er tydeligvis berørt.
Carsten vifter med sin hånd foran ansigtet.
-	Vi vil ikke tale om det nu, siger han.
Iben går fra arm til arm.
Selskabet myldrer ud for at inspicere haven, før det bliver mørkt, myldrer ind i stuen igen og op på børneværelset for at se, hvordan Cecilie har indrettet det.
Iben er deres centrum, deres hjerte, og alle er over hende, betragter hende, griner af hende og tager hende op.
Kort før middagen går Cecilie og hendes mor ud for at fikse sig lidt op, og da de kommer ind igen, bliver stemningen højtidelig.
Cecilie præsenterer de små forretter med hønselevercreme, hun kigger hurtigt på Filip, for aftenen inden var de ved at komme op at skændes om dem.
Hun stod i køkkenet, han kom forbi.
Ved et tilfælde kastede han et blik på ingredienslisten og bemærkede forarget, at der var over fjorten ingredienser.
Fjorten!
-	Er du sikker på, man kan smage det hele? spurgte han.
Hun så desorienteret ud, og han syntes, det var ekstravagant og alt for meget at gøre ud af det.
Især når man med garanti ikke kunne smage det.
Havde det ikke været lige så lækkert med fire ingredienser?
Hvorfor lade sig snyde af en eller anden dum kogebog, der bare ville have én til at købe sig fattig i ting, man ikke havde brug for?
-	Tror du helt ærligt, at kogebogen er ude på at snyde dig, Filip?
Hun smilede overbærende.
Det var ikke blevet bedre, da hun fortalte, at hun havde stået i kø i en hel time hos slagteren for at få brisler.
Men nu hvor de sidder til bords med deres forældre, er Filip flov over, at han kritiserede hende så voldsomt.
For det første smager det fantastisk, og for det andet: Hvad nu, hvis Cecilie bare er virkelig god til at lave italiensk mad?
Skal han så ødelægge det for hende?
Han løfter glasset, han vil skåle med dem alle sammen.
Stemningen er stadig varm, let.
Altså indtil de kommer til det fyldte kalvebryst, og Carsten spørger, om han ikke må få lidt med hjem til Christian.
Filip kan ikke bagefter forklare, hvorfor det slår ham helt ud.
Er der da noget mærkeligt ved, at en far ville tage lidt lækkerier med hjem til sin syge, handicappede dreng?
Morten inviterer alle til middag, og da det er tid til at gå til bords, stiller han en grøn salat med cheriytomater midt på spisebordet.
Han overvejer at række Mathias den med replikken:
- Lidt grøn salat?
Alle nikker og smiler og overdænger Cecilie med al den opmærksomhed, hun ikke får, når det kommer til stykket.
Filip omtaler hende vedvarende som „min smukke kone“, „min nyfødte datters smukke mor“, men så nyfødt er Iben efterhånden ikke, og alle omkring bordet bliver flove: Han smører for tykt på.
Cecilie smiler til ham og kniber øjnene sammen.
Der er ved at ske noget med deres ægteskab, hun ikke rigtig forstår.
Der skal ingenting til, så føler han sig misforstået.
Hvis hun ikke lige hører, hvad han siger, ikke lige tager telefonen, når han ringer til hende, eller bare ikke svarer, når han kommer hjem og råber „Hallo!
“ op gennem trapperummet,
føler han sig straks forbigået.
Kan hun ikke lide ham mere?
Er hun mon ved at forlade ham?
Skal de skilles?
Som sagt: Der skal ingenting til.
Det er næsten, som om han er et lille barn, der ikke har den mindste anelse om, hvad man kan forvente af verden, og hele tiden skal forsikres.
Det er helt skørt.
For hun er altid hjemme.
Faktisk har hun foreslået ham, at han går til en eller anden form for psykolog.
Der må være tale om en forladthedsfølelse, måske fra barndommen?
—	Psykolog?
Filip ryster på hovedet.
Kender hun ham slet ikke?
For ham at se er det hele anderledes enkelt.
Det, det drejer sig om, er kontakt.
Han gider ikke være i kontakt med hende, hvis det ikke er ordentligt.
Han gider ikke sådan noget lunkent noget, hvor man selv skal regne ud, hvad den anden tænker.
Han gider ikke sådan noget med løftede øjenbryn, hentydninger og silent treatment.
Hvis hun har noget at sige, kan hun bare sige det.
Hun skal være i kontakt, ikke det der halvkontakt.
Til det svarer hun, at normal kontakt jo også består af misforståelser og venten og fuck-ups.
Det forstår han overhovedet ikke.
Hvis de ikke er hinandens centrum, hvorfor er de så gift?
I det hele taget har han en følelse af, at den enorme hunger, han følte dengang med Mercedes, har været kapslet inde lige siden.
Jo, det var fedt at blive gift, og det var fedt at blive far, men altså, når ens kæreste bliver mor, er det hele jo forbi.
De har ventet på Nanna det meste af en time, men nu vil de ikke vente mere.
Filip tager den første mundfuld lasagne.
Det smager fantastisk!
Han har virkelig glædet sig til, at de skal være sammen igen.
Følelsen af sammenhæng.
Han glæder sig også til at se Nanna.
Cecilie lægger en hånd på hans lår, Morten skænker op i hans glas.
Filip løfter glasset og siger:
-	Har I det godt herinde?
Morten svarer, at han og Nanna hygger sig så meget.
Efter at have arbejdet med udsatte unge i mange år er han begyndt som pedel på en skole på Ydre Nørrebro.
Jobbet som pedel minder i forbløffende grad om jobbet på et værested.
Også
på skolen kommer folk til ham, når de vil have et godt råd eller et skulderklap.
Eller når de trænger til nogen at tale med.
Selvfølgelig er der masser af praktiske opgaver, der skal løses, men ikke sjældent har han selskab, når han står bøjet over en wc-kumme.
Han læner sig over mod Filip:
-	Vi er enormt glade for, at vi kan bo i din lejlighed.
Filip kigger indforstået på Cecilie, for de har diskuteret lejligheden mange gange.
Hvorfor kan Filips venner ikke klare sig selv?
Hvorfor er deres boligproblemer egentlig Filips anliggende?
Hvorfor skal de bo der næsten gratis?
Cecilie har flere gange sagt, at hvis ikke han vil sælge, så kan han i det mindste leje lejligheden ud for en formue.
-Nu går du ikke og tænker på at sælge, vel? spøger Morten usikkert og kigger fra den ene til den anden.
-	Nej, da, siger Filip, men det er præcis det, han overvejer.
Cecilie har altid drømt om at få et hus i Toscana.
Det var også noget, han nærmest lovede hende på bryllupsnatten, hvor han efter at være kommet tre gange forsikrede hende om, at han ville give hende alt det, hun kunne forvente at få af en mand, plus noget mere.
-	Noget mere, havde hun sagt.
— Som i 20 %?
Det har været en stående joke mellem dem siden.
-	Må jeg få mine 20 % nu?
Nanna kommer først, da de er halvvejs færdige med at spise.
Hun sætter sig forpustet ned og forklarer, at grunden til, at hun kommer for sent, er, at hun har arbejdet med at færdiggøre et maleri hele dagen - hun kunne bare ikke bryde af, før hun var færdig.
-	Må vi se det?
-	Det skal jo lige tørre, Filip.
Filip synes, hun ser anderledes ud, end hun plejer.
Er hun ikke begyndt at gøre meget mere ud af sit udseende?
Er hun ikke begyndt at gå i noget andet tøj?
Dengang på kostskolen gik hun i løse, farvestrålende gevandter, hendes hår var delvist rødt, delvist andre farver.
Men nu har hun skiftende korthårsfrisurer, og hendes tøj er mere stilfuldt på en eller anden måde.
-	Hvad forestiller det? spørger Filip.
-	Åh, det kan jeg ikke lige sige, siger Nanna og ser irriteret ud.
Filip får pludselig lyst til at købe det.
-Men du har jo ikke set det, siger Morten, som selv har overvejet noget lignende.
Alle ved, at Nanna altid mangler penge.
-	Jeg kan komme forbi og se det i morgen, siger Filip.
Morten rækker Nanna en tallerken fuld af halvlunken la-
sagne og går ud i køkkenet.
Bare typisk Filip, at han kommer der med sin store pengepung og sin overlegne attitude.
Jeg køber da bare Nannas maleri, hvis jeg har lyst.
Prisen?
Prisen er da underordnet.
Han rydder lidt op, stiller en gryde i blød.
Han prøver at undertrykke sin irritation over, at Filip er blevet sådan, men det er svært.
Er det måske ikke ham, Morten, der har taget sig af Nanna de sidste mange år?
Er det ikke ham, der har fundet atelieret til hende?
Hjulpet hende med at male, indrette sig, tro på sig selv?
Inde i stuen skænker Nanna sig selv et glas rødvin og løfter glasset mod Filip:
-	Hvor er det bare hyggeligt at se jer, siger hun.
Cecilie nikker til Filip og siger, at hun nok skal køre.
I den korte pause, der opstår, indskyder Mathias, at han og hans brasilianske kæreste Carolina har fået en fremleje i Elmegade, men ingen er rigtig interesserede.
Han fortsætter ufortrødent: Siden de flyttede ind, har der ikke været andet end problemer.
For det første var de ved at blive smidt ud, fordi de betalte den første husleje en smule forsinket, for det andet har de allerede fået klager hele tre gange: én gang, fordi de stillede affald på bagtrappen, en anden gang, fordi de havde højlydt sex, og en tredje gang, fordi de hørte musik om natten.
-	Mellem lørdag og søndag, siger Mathias.
-	Folk vil jo gerne sove om natten, Mathias, kommer det bag på dig?
Filip er irriteret over dette ved Mathias, ja, ved sine gamle venner i det hele taget.
Nogle gange er det altså, som om de ikke er rigtigt voksne.
Og hvor er det bare typisk, at Mathias har importeret en kæreste fra Brasilien.
Morten kommer ind og ligner én, der har lyst til at smide dem alle sammen ud.
-	Jeg har glemt at lave dessert, siger han.
- Hvad snakker I om?
På vej hjem kommer Filip og Cecilie til at diskutere Carsten.
Cecilie foreslår, at de kigger forbi ham søndag morgen, nu Iben bliver passet hele weekenden af hendes forældre.
Men Filip siger nej, og Cecilie siger, at hun ikke forstår, hvorfor han altid er så hård ved sin far.
Hun kigger sig over skulderen og blinker:
-Jeg er træt, siger Filip.
— Det er lang tid siden, jeg har fået så meget at drikke.
-	Det forstår jeg godt, siger hun.
Hun lægger en hånd på hans lår.
—Vi er jo også på vej hjem.
Og senere fortsætter diskussionen:
-Forstår du slet ikke hans situation?
Synes du slet ikke, det er synd for ham?
Svaret er nej, Filip synes ikke, det er synd for Carsten.
Filip er sikker på, at han nyder at gå derhjemme og rådne op.
—Han er bare glad for, at han ikke behøver at leve, siger han.
- Han kan altid henvise til min mors død og Christians sygdom.
Så slipper man også for at komme videre, ikke?
Cecilie kigger på en mor med ladcykel i fodgængerovergangen.
-	Du er så hård, siger hun.
Cecilie er stadig ikke interesseret i at arbejde, og Filip er holdt op med at spørge.
Jurastudiet er allerede flere lysår væk, og hvis Filip nogensinde nævner en faglig problematik, er hun helt tom i hovedet.
-	Hvad?
Hvad siger du?
Et par gange klager hun over, at der ikke er penge nok på kontoen, at han ikke gør nok for at få et nyt arbejde.
Hun køber jo kun det allermest nødvendige, og selvom det kan virke overdrevet at indrette to børneværelser på én gang, så sparer hun faktisk penge ved at købe stort ind, hvilket også er lidt af en kunst, når hun ikke ved, hvilket køn barnet vil få, og teknisk set slet ikke er gravid endnu.
Afog
til føler hun, at Filip vil have et eller andet, ja, trænger til noget fra hende, som hun ikke kan give, ikke har.
Hun taler med sin mor om, at han måske ikke bryder sig om at rykke ned på en andenplads, men helt ærligt.
Hvad havde han forventet?
At han skulle komme i første række, når der ligger et skrigende barn i værelset ved siden af?
Typisk Filip.
Og hvem har også lyst til at give ham den mindste smule opmærksomhed, når det er sådan her, han taler:
-	Så svar mig dog,
-Så hør dog efter, når jeg siger noget til dig.
-	Hvorfor lytter du aldrig til mig?
Det er, som om han ikke har tillid til hende, ja, til verden i det hele taget: Hvis hun kommer for sent, er det nok, fordi hun er ved at forlade ham, hvis hun har travlt med Iben, er det nok, fordi hun ikke elsker ham mere.
Hun er allerede så træt og udmattet, at hun nogle gange har mest lyst til at køre ud til sine forældre og aflevere barnet uden et ord.
- Nej, nej, Filip, gentager hun i det uendelige.
— Jeg er ikke ved at forlade dig.
Heldigvis får Filip snart ansættelse hos Hjørner & Krog, et nystartet advokatkontor, hvis hovedsæde ligger på Amerika-kaj.
Filip ringer til sin far samme dag, han har modtaget opringningen, det er næsten, som om han forventer en præmie, en pludselig forbedring af deres forhold.
Arbejdet er kedeligt, ligeud ad landevejen-arbejde for en erhvervsadvokat, køb og salg af virksomheder, børsnoteringer, omstruktureringer, selvskabsretlige justeringer.
Men hans kolleger er søde.
Spørger man dem, hvad der egentlig driver dem, kan de finde på at sige, at de med deres juridiske bistand løser problemer, trimmer og klargør selskaber og firmaer på en sådan måde, at de faktisk er med til at sikre velfærdssamfundets fortsatte beståen.
Ja, faktisk arbejder de for hr. og fru Danmark.
Sådan noget kan Filip ikke finde på at sige.
For ham at se består størstedelen af hans arbejde i at opklare, hvad hans kunder egentlig ønsker, hvor langt de vil gå.
Både det, de siger, og det, de ikke siger.
Han bliver hurtigt et populært valg i firmaet.
Han har i øvrigt mange gode kolleger, og i 1999 begynder han sammen med nogle andre at løbe op og ned ad Strandvejen i samlet flok.
Ved en enkelt lejlighed er Filip faktisk sikker på, at han ser Carsten passere i bil, og til hans store overraskelse mærker han, hvordan kroppen automatisk speeder op,
som om han kan indhente ham, nå ham.
Men bilen er allerede kørt, han bliver slap i kroppen.
Han kigger tilbage, de andre griner.
På dette tidspunkt træner de til små løb, senere bliver det Eremitageløbet og endnu senere maraton.
De første år hos Hjørner & Krog deler han skrivebord med en pige, der hedder Malle.
Ifølge Malle er den eneste forskel på en mandlig og en kvindelig erhvervsadvokat den, at sidstnævnte aldrig har fri.
Han bliver ærgerlig, da hun fortæller, at hun er nødt til at sige op, fordi hendes mand, en lige så succesfuld erhvervsadvokat i et konkurrerende firma, er skredet med en yngre blondine.
-Man hvad skal du så leve af? spørger Filip fortørnet.
Tingene skrider i de år.
Der går ikke lang tid, før Filip sender sin første mail hjemmefra, og pludselig er det overalt.
I særlig stressede perioder vågner han klokken tre om natten for lige at være på forkant med mails fra udlandet.
Så sidder han i undertøj inde på sit hjemmekontor.
Han får svimmelhedsanfald, han drømmer, at Nanna siger uklare ting til ham i uklare drømme.
Det værste er nok, at han ikke ejer sig selv.
Sekundet før han skal ud ad døren, kan han få en sagsmappe i hånden, der betyder, at han skal arbejde til klokken to om natten.
Her gælder ingen undskyldninger, ingen syge børn, ingen familiefødselsdage.
Og Cecilie bifalder det.
-Det er helt i orden, siger hun, når hun går i seng med en kop te.
- Jeg forstår godt, at det er vigtigt.
Nogle gange opfordrer hun ham ligefrem til at arbejde mere.
Hun glæder sig til konearrangementerne og synes, det er hyggeligt, ja, nærmest betænksomt af Filips chef, at alle „pigerne" skal på Skodsborg med alt betalt.
Til et Eremitageløb falder han om, benene forsvinder under ham.
Han kunne være faldet på en måde, der havde kostet ham en brækket arm, men han er heldig, han falder uden at slå sig.
Han kan ikke forklare, hvad der er sket, men det var ligesom dengang, han faldt i New York: Lyset slukkede bare.
Han bagatelliserer det over for Cecilie, måske havde han ikke drukket vand nok?
Måske arbejder han bare for meget?
Cecilie trækker på skuldrene, men Morten forlanger, at han går til lægen, og Filip ender også med at sidde halvt afklædt i et konsultationsværelse og få taget en uoverskuelig mængde prøver.
Blodprøver, urinprøver, interview og samtale.
Han skal selv købe et blodtryksapparat, han skal tage blodtrykket hver morgen.
Måske skal de også overveje EKG?
Lægen tager sagen meget alvorligt, men Filip selv mener ikke, at der er grund til panik.
Måske er det bare en form for o ver lo ad'
Filip fremlægger dette for lægen, som er overraskende positiv.
Han nikker og bekræfter:
— Jo, jo, det kan sagtens være stress.
Det ser vi alle vegne efterhånden.
I årsskiftet 2000/2001 er Filip og Cecilie til nytårsfest i Bredgade.
Filip har ikke set Stroffner i årevis, men løber tilfældigt på ham i retten i Lyngby, hvor de møder mod hinanden i en simpel sag om gæld.
Stroffner inviterer Filip på kaffe på Lyngby FFovedgade, og Filip, som forventer, at Stroffner nu skal til at prale af, hvor rig han er blevet, bliver overrasket over at høre, at Stroffner har mistet det hele.
Ikke én, men to gange.
I midten af 90’erne tjente han penge på at sælge computerudstyr: Lians fars kælder var fuld af telefonsælgere.
Compare Computer hed selskabet.
Om ikke Filip havde hørt om det?
Ikke?
Så måtte han være den eneste!
Stroffner læner sig tilbage og griner, så man kan se hans misfarvede tænder.
Fordi han tjente så uendelig meget mere, end han kunne bruge, overvejede han nye investeringsmuligheder, og her faldt valget på fast ejendom.
Først bare villaer, han købte og solgte igen, siden også udlejningsejendomme.
Hans baggrund som advokat var guld værd i denne sammenhæng, for der var altid problemer: lejere, der stak af fra regningen, vedligeholdelse, vandskader, køb og salg.
Filip bemærker hans nikotingule fingre og undrer sig.
Er det virkelig Stroffner, den udødelige, Stroffner, den usårlige?
Han kommer i tanke om sagen med Christina Lindhardt, som han tilfældigvis så i Se og Hør engang.
Han tømmer sin kaffekop og vil gå, da Stroffner fortæller, at han lige er begyndt at lave forretninger med en privat pantebrevshandler.
-	Vi skovler penge ind, siger han.
- Mindst én gang om året er vi i Florida med alt betalt.
Filip ved ikke, hvorfor han lytter.
Det er ikke, fordi det er regulært umoralsk, men det er tæt på.
-	Faktisk hjælper vi folk med at komme på fode igen, siger Stroffner defensivt.
- Ofte skal de bare have et lille lån for at komme ovenpå igen, ikke?
Og prisen?
Prisen på penge er nøjagtig den, folk vil betale, ikke?
Det eneste problem er faktisk alle de ejendomme, vi overtager fra skyldnere.
-	Du mener alle dem, der har måttet gå fra hus og hjem?
Spørgsmålet lyder skarpere, end han havde tænkt sig, og
Stroffner reagerer hurtigt.
-	Tør dine øjne, Filip.
Vi tvinger jo ikke nogen til noget, vel?
Hvis folk ikke vil betale det, det koster, kan de jo bare lade være med at låne penge af os, ikke?
Men jeg lover dig, det er en fed fidus.
Måske vil du også have et depot i Roskilde Bank?
Fem millioner er ikke så meget, som det lyder.
Ville det ikke være fedt?
Hele vejen hjem overvejer Filip to ting: 1)
Hvorfor vil Stroff-ner have mig med?, og 2)
Hvad er risikoen for, at det går galt?
Han parkerer bilen i indkørslen, slukker motoren og bliver siddende.
Han vil spørge Cecilie, og han vil ikke spørge hende.
For måske kan det være en slags hjælp i det hele: at han bare sørger for, at de har penge nok?
Jo, han tjener glimrende hos Hjørner & Krog, men det, han kan, er åbenbart ikke det, der gør, at man rykker op i hierarkiet.
Faktisk er han blevet for-
zio
bigået de sidste tre gange, der har været forfremmelser, hvilket har givet anledning til nogle pinefulde overvejelser på et aflåst toilet:
Når alle nu tilsyneladende kan lide ham, hvorfor ser de så lige igennem ham?
Er han ikke hård nok?
Desuden er der også det sommerhus i Toscana, Cecilie altid har drømt om.
Måske er det bare på tide, at han sørger for, at hun får sådan et.
Er det ikke?
Jo, det er.
Så slipper han også for at stille det spørgsmål, han er brændt inde med så længe: om hun ikke også snart skal til at arbejde igen.
Han stiger ud, kaster bilnøglerne op i luften, fløjter og sparker bagud på en måde, han engang har set i en film.
Sådan!
Så svært er det jo heller ikke.
Han åbner hoveddøren, råber op ad trappen, at han er hjemme, og går derefter ned i kælderen for at klæde om.
Han skal ud at løbe med drengene.
Sort lycra.
Faktisk har de siden Bjarne Riis’ Tour-sejr overvejet, om de ikke burde gå over til bjergcykling i stedet for.
Så kan de også tage på weekendture til Gran Canaria.
Filip varmer lidt op på gulvet, undrer sig over, at han slet ikke kan høre noget oppefra.
Er de slet ikke hjemme?
Og hvis ikke, hvorfor har hun så ikke lagt en seddel?
Da han er varm, går han op i køkkenet.
Ganske rigtigt: ikke et øje.
Et øjeblik mærker han panikken i kroppen: Er han blevet forladt?
De er nok bare
på besøg hos hendes forældre.
Han tager en tår vand fra vandhanen, låser hoveddøren bag sig og smider nøglen ned i en tom urtepotte, der står halvvejs inde under en busk.
Pengene begynder at rulle ind på hans konto i Danske Bank allerede samme måned.
Hans første depot er på fem millioner, og så er der også et mindre overskud til ham selv.
Det er på
tide at overveje fast ejendom i forskellige europæiske lande, de må starte helt forfra med hensyn til private investeringsrådgivere.
Nu skal der ske noget!
Nu skal de leve!
Stroffner slår sig permanent ned på Longboat Key Club i Florida, han er kun i Danmark „on business/1 som han siger.
Han lægger ikke skjul på, at han synes, at Filip og Cecilie skal flytte over til ham.
Ganske vist er gennemsnitsalderen i Longboat Key virkelig høj, og børnefamilier nærmest ikkeeksisterende, men det er bare et smut over broen, så er man i Sarasota, og i Sa-rasota er der alt.
Iben kan lære at sejle og surfe og dykke - og tale flydende engelsk.
På hvilken måde kan det være en dårlig ting?
Overtalelsesevnerne fejler ikke noget.
Filip har for længst forklaret Cecilie det hele.
Hvordan de indrykker annoncer i Søndagsavisen.
Teksten lyder: Står du i RKI?
For så kan vi måske hjælpe.
Når folk så henvender sig, har de nogle damer til at undersøge, om der er hæftelser i deres ejendom.
Hele fidusen består i, at man undersøger folks besiddelser, ikke deres månedlige indkomst.
Det grimme er selvfølgelig, når folk pludselig står på gaden.
Inkassosager kan være forbandet hjerteskærende, det indrømmer han blankt.
Men det er også en chance for folk, mange får afviklet anden gæld.
-Til en skyhøj rente, siger Cecilie.
-	Udbud og efterspørgsel, replicerer Filip.
—	Vi skal nok ikke fortælle det til far.
Flyet fra New York til Tampa lander med et lille bump, Cecilie sidder ved vinduet og beundrer havets blågrønne farve.
Mellemlandingen i New York klarede de helt uden at nævne hendes pinlige afrejse seks år tidligere.
De tænkte begge på det og sendte hinanden dét blik, men de var ikke klar til at tale om det, ikke endnu, måske vil de aldrig blive det.
StrofFner henter dem i en Chrysler Sebring Cabriolet, hvilket er forventeligt, men også lidt af en kliché.
I det hele taget føler Filip i disse første dage, at han er omgivet af rigmandsklichéer.
Alle skal åbenbart have den samme two bedroom condo med udsigt til havnen og bugten, alle skal åbenbart have konstant housekeeping og en lille fiks housemaid, der lige kommer og reder sengen i løbet af eftermiddagen.
Åh, så svært at gøre det selv.
Yacht, vandski og andre former for maritimt legetøj.
Enorme armbåndsure, man kan dykke ned til havets bund med, også selvom man aldrig gør det.
Filip undrer sig.
Når man er rig og kan gøre, som man vil, hvorfor gør folk så nøjagtig det samme?
-	Sassy Sarasota smile, siger StrofFner og smækker bildøren efter Cecilie, som han har dirigeret ind på bagsædet.
Han går op foran, smækker efter sig selv, sætter solbrillerne op i håret og slår med tungen.
-	Nå, hvad så, bro’, siger han henvendt til Filip, der griner.
-	I har bare den smukkeste køretur foran jer, siger Stroff-ner, som tydeligvis er vant til at holde salgstaler om området.
-	Har I været i USA før?
Altså på ferie?
Cecilie forklarer fra bagsædet, at de engang kørte tværs over USA sammen.
-Jeg har lejet en suite til jer, siger Stroffner, som om han ikke rigtig er interesseret i svaret alligevel.
-	Overlooking the Gulf of Mexico, fortsætter han.
-	Og alt ryger på regningen.
Dette er min gave til jer, min tak for, at I vil være med ...
Filip studser over Stroffners fremtoning.
Er det en smule spyt i mundvigen?
Er han påvirket af et eller andet?
Er der sket noget med hans øjne?
Kokain?
Han kommer i tanke om sidste gang, han var i Florida, og bliver overvældet af taknemmelighed over, at Cecilie tog ham tilbage.
Ellers havde han måske stadig flakket omkring, ellers var han måske aldrig kommet hjem.
Han rækker hånden bagud, smiler til hende i bakspejlet.
Hvor er det godt, at de kom af sted alene.
Hvor er han bare glad for, at han kan give hende en ferie af den slags, hun fortjener.
Lidt femstjernet luksus, du!
Det har enhver kvinde brug for en gang imellem.
De kører op på broen, der leder over til Longboat Key, det er som at køre ud i det blå.
Klar, blå himmel, vand overalt omkring dem.
-	Yeah, siger Stroffner, da han kan se Filips begejstring.
-	Det er det, de siger i real estate-reklamerne, ikke?
Vi befinder os nu på broen til paradis.
-	Virkelig, siger Filip.
-	Yeah, gentager Stroffner.
Stroffner standser foran The Longboat Key Club, sætter Filip og Cecilie af, han vil selv parkere.
Allerede fra receptionen kan de se Den Mexicanske Golf, og selvom de har lovet Stroffner at vente, går de gennem hotellet, forbi poolen og ned til den træbro, der leder ned til vandet.
Cecilie tager skoene af, mærker, hvordan det fine, hvide sand varmer hendes fodsåler.
-	Det er så fint, at det næsten er støv, siger Filip og tager også skoene af.
- Og helt utroligt, så hvidt det er, hvad?
-	Boardwalk, siger hun.
- Hedder det virkelig det?
De går ned til vandet hånd i hånd, de trækker vejret dybt ned i lungerne, kigger ud på det klare hav, hvor nogle børn svømmer ned mellem hinandens ben.
Cecilie får øje på et bryllup lidt længere nede ad stranden og har lyst til at smide alt tøjet og bade med det samme.
-Hvorfor ikke, siger Filip.
-Jeg beholder undertøjet på, siger Cecilie.
Hun snor benene omkring ham, kysser ham på en måde, der er umulig for ham at ignorere.
Han trækker hende længere ud i vandet.
Der er ikke noget oplagt sted at skjule sig, ikke noget oplagt sted at have sex.
Bagefter svømmer de lidt, dykker.
Det er nærmest umuligt at få tøj på igen, kroppene er våde.
De prøver, de vinker til Stroffner, der står inde på stranden med to meget store, meget hvide frottéhåndklæder.
En mand i en overdækket cabana ryger cigar og fniser, da de går forbi.
-	Dont you just looooove the water, siger han.
-	Jeres bagage er blevet båret op, siger Stroffner, da de går tilbage over broen.
- Og jeg har jeres nøgle.
Må jeg gå med op og se den?
-	Kan du ikke komme senere? siger Filip og lægger armen om Cecilie.
-	Jo, jo, siger Stroffner.
-1 må også være trætte.
I hvert fald har jeg bestilt plads på Portofino i aften.
-	Fantastisk, siger Cecilie.
- Hvad er det?
Hun fryser, til trods for at det er juli måned og varmt.
-	Bare en lille restaurant med udsigt over lystbådehavnen, siger Stroffner.
- Jeg henter jer klokken 18, OK?
-	Wham-bam, siger Filip og lægger an til et fistbump.
Det første, de gør, er at gå i bad.
Senere hænger de ud på balkonen, beundrer havets blå farver.
Filip skænker lidt af den champagne, der er stillet frem.
De hviler i de tykke, mørke lænestole, de har ikke trang til at sige noget.
Cecilie spørger Filip, om han er sikker på, at alt dette med Stroffner ikke er farligt, og Filip forsikrer hende om, at det ikke kan gå galt.
Han kigger på hende på den måde, han altid kigger på hende, når han har lyst til sex, men hun er faldet i søvn, hun har rullet sig sammen som en kat.
De har været alt, alt for langt væk fra hinanden, tænker han, men nu er det, som om forelskelsens sug kommer tilbage: følelsen af, at man kan overvinde alle forhindringer sammen.
Han lytter til hendes snorken, og bevidstheden bevæger sig ind gennem lyden, ind i en anden tilstand.
Han falder i søvn, drømmer, at han er ude at dykke.
Noget med, at det pludselig bliver farligt.
Det er, som om tiden forsvinder, som om han svæver vægtløst i et rum uden tid, uden smerte.
Han mærker, at Cecilie stryger ham over håret, kysser ham på panden.
I det øjeblik er det, som om Iben slet ikke findes.
-	Jeg troede, jeg havde mistet dig, siger han.
-	Longboat Key Club, siger hun.
- Det lyder også bare eksklusivt, ikke?
Hun elsker alt ved indretningen, de tykke, mørke lænestole, de florlette gardiner.
Alt er så gedigent, så solidt, så velvalgt.
Hun triller ind mod ham, ser, at han har tårer i øjnene.
-	Jeg vil gerne prøve at dykke, siger han.
- Kunne det ikke være sjovt?
Da Stroffner kommer klokken lidt i 18, er han rolig.
Filip lukker ham ind, og Stroffner giver sig straks til at inspicere suiten, banke på sengerygge, kigge bag gardinerne, vurdere valget af vægophæng.
-Det har de da gjort meget pænt, ikke?
Der er stadig lidt af en sælger i ham („I ved godt, at de har tyve tennisbaner, ikke?
“)
, men efterhånden forstår han, at Filip og Cecilie ikke er kommet for at se mest muligt, opleve mest muligt, tyre mest mulig årgangsvin ned i ganen.
Stroffner selv syntes at være en smule besat af dette, han nævner hele tiden, hvad han nu har gjort, nu har købt, nu har brugt penge på, og Filip finder det frastødende.
Er det ikke kun proletarer, der skilter med den slags?
Det er næsten komisk, da han vil imponere dem med nogle af alle de kendisser, der bor enten på Longboat Key eller i Sara-sota, for Filip og Cecilie kender da Jerry Springer og Stephen King og Martina Navratilova, men hvad med Randy Savage, Dickey Betts og Jane Lynch?
Dick Vitale, Nick Bollettieri og Jack Perkins?
De har aldrig hørt om dem.
De går hjem fra restauranten i Porto fino.
Stroffner har advaret mod det:
-Der er jo ingen fortove!
Men hvorfor skulle de ikke kunne gå?
De har kun gået 500 meter, da en mand stopper og spørger, om der er noget i vejen.
-	Nej, nej, vi vil bare nyde aftenen, siger de.
—	You should walk along the beach, siger han, hvilket også er, hvad de gør, da vejen drejer ind mod midten af øen, og de kan krydse over til den strand, deres hotel ligger på.
De diskuterer Stroffner.
Er han virkelig på kokain?
Hvad taler for, og hvad taler imod?
Er han egentlig glad i sit ø-paradis?
Har han overhovedet en kæreste?
Er han typen, der går til prostituerede?
Det fine, hvide sand, den mørke himmel.
De smiler fortroligt til hinanden.
Det er næsten som en ekstra honeymoon.
Hun ligger og sover, han sidder på altanen.
Bølgerne er blevet høje.
Det er næsten hypnotisk at sidde der og betragte bølgerne samle sig, løfte sig - for så at knække over.
Havet anstrenger sig, kaster af al kraft en bølge ind mod stranden, for så at trække sig tilbage.
Han tager et glas rom, han forstår ikke sig selv.
Det hele virker så nyttesløst.
Han prøver at læne sig tilbage, smide benene op på bordet, men stillingen er ubekvem.
Han prøver at nyde den søde, salte luft og det faktum, at han er alene med kvinden i sit liv.
For er Cecilie ikke det?
Jo, hun er.
Han har været heldig, at han overhovedet har fundet kærligheden.
Han mærker en myre kravle hen over sin fod, kigger ned og ser, at de kravler hen over altangulvet i lige linje, de er på vej mod noget, der ligger i hjørnet.
Han rejser sig.
En eller anden sten fra en frugt, gætter han på.
Han bukker sig ned og samler den op.
Uden at kigge nærmere på den kyler han den ud i natten.
Han kommer til at tænke på Nanna.
Han mødte hende, lige før de skulle af sted, fordi han skulle ind at hente noget dykkerudstyr på loftet.
Ikke noget særligt, bare et par
briller og en snorkel.
Nanna sad i stuen og drak kaffe med Lena, en af hendes kunstnervenner.
Men så snart han kom, afbrød hun samtalen og fulgte efter ham op på loftet.
Hun spurgte, hvor han skulle hen, hvordan det gik?
Han havde rodet i en flyttekasse, lyset havde været dårligt.
Han havde været irriteret over, at hun fulgte efter ham.
Han vidste, at hun ville blive forarget, eller i hvert fald ikke billige hans rejseplaner, og derfor løj han og sagde, at han og Cecilie havde lånt et billigt sommerhus på Mallorca.
- Fedt, sagde hun og gik forrest ned ad bagtrappen.
- Så må I have en rigtig skøn tur.
Hun gik ind i stuen, ind til Lena igen.
Også dette irriterede ham.
Hvorfor havde hun ikke sagt ordentligt farvel?
Og hvorfor undte hun ham ikke et lille luksuseventyr?
Filip rejser sig fra stolen, overvejer at gå en tur langs den mørke strand.
I stedet bliver han stående, kigger ned på nogle fugle, der har samlet sig i et træ.
Nej, måske er det ikke den fineste fidus i verden.
Måske bør han stoppe det, når han kommer hjem.
Næste morgen er Stroffner i sprudlende humør.
De sidder og spiser morgenmad, da han hjemmevant kommer ind i restauranten, sætter sig omvendt på stolen og erklærer, at receptionen formelig vrimler med tidligere CEO’er.
Han vil pege dem ud, men kommer i tanke om, at Filip ikke er interesseret i den slags.
Filip spiser en pandekage med kniv og gaffel og siger, at han gerne vil dykke lidt.
Stroffner er fyr og flamme.
Ja, selvfølgelig!
Måske vil de også ud at svømme med søkøer?
Kajakke lidt gennem mangroven?
Filip kommer til at grine, og Cecilie siger, at hun også gerne vil dykke.
Og sikke en verden, der åbner sig, da de tre timer senere ligger i overfladen over Fishers Reef.
Stroffner foreslår, at de fanger deres egne hummere og griller dem hjemme på hans altan, men Cecilie tør ikke dykke så langt ned, og hvad nu, hvis en af dem bider hende?
Filip vil kun det, hun vil.
Han tørrer sig med et grønt håndklæde.
Da de sent samme eftermiddag er tilbage på hotellet, siger han til Cecilie, at han gerne vil have et par dage uden Stroffner.
Cecilie forstår ikke helt, hvad Stroffner har gjort forkert,
men hvis det er sådan, Filip har det.
Han står foran entréspejlet og konstaterer, at han er blevet en smule rød i nakken.
Man kan se, præcis hvor T-shirten har siddet.
Herefter følger et par dage, hvor de ikke laver andet end at bade, få massage og se gamle film.
Når de står op om morgenen,
ringer de til Iben, der er hjemme hos sine bedsteforældre.
Cecilie snakker efter Filips mening lidt for længe med sin far, har lidt for travlt med at grine af hans vittigheder.
Men sådan er det nok bare: Han er gift med en kvinde, der er meget knyttet til sin far.
Lige modsat ham selv i øvrigt.
Måske er han bare misundelig?
Hver aften sidder han på altanen og lytter til bølgerne, det hele er på en eller anden måde så velgørende.
Men der er også situationer, hvor han kommer i tvivl.
For det første er der det gode gamle spørgsmål om penge.
Stroffner sagde jo, at han ville betale alt, og Filip forestillede sig derfor, at han slet ikke skulle have pungen op af lommen.
Men Cecilie vil gerne ind at shoppe i Sarasota.
Hun har også hørt om et sjovt rundt shoppingcenter, der hedder St. Armands, og desuden kunne det være sjovt at købe lidt amerikansk mærkevaretøj med hjem til Iben.
Trænger hun ikke til nye ørenringe?
Hun står foran spejlet.
- Hvad synes du?
Filip sidder på sengen og er ærgerlig over, at hun altid vil noget, der koster penge.
Han synes, det er utaknemmeligt på en eller anden måde.
Har hun ikke allerede?
Har hun ikke allerede rigeligf.
Men selvfølgelig får hun lov, selvfølgelig tager han med.
Han går bag hende med alle poserne som et muldyr.
Den anden situation, der får ham til at tvivle på, om de overhovedet er på bølgelængde, er dette med, hvor fedt det egentlig er at bo på et femstjernet hotel.
I begyndelsen var det jo vidunderligt, som at svæve gennem luffen og lande blødt på en lyserød sky.
Alt er der sørget for og tænkt på og taget hånd om.
Alt.
Hvert eneste lille mikrobehov, man har, er imødekommet, allerede før man når at opdage det.
Det er som at være baby igen!
Hotellet er én stor, beskyttende mor.
Man bliver forkælet, puslet om.
Dikke-dikket.
Ikke på noget tidspunkt skal man kæmpe for sin ret.
Hvis man klager over noget, bliver det omgående rettet og undskyldt:
—	Sorry,
sir.
Let us correct that for you!
Hvis man sidder ved poolen, og ens øjne ikke skinner af velvære, formelig gløder af velbehag, kan man være sikker på, at en eller anden tjener kommer rendende og spørger, om han kan hjælpe én med noget.
Cecilie elsker det,
Filip bliver rastløs.
Han er jo ingen baby.
Han har ikke behov for, at folk skal gætte hans mindste behov, før han selv gør det, han har ikke noget behov for at blive forkælet af en mor.
Hvad bliver det næste, at de skifter ble på én?
Der er noget forkvaklet ved sådan et luksushotel, synes han, og han er ikke begejstret, da Cecilie går i rette med housekeeping, fordi de har overset nogle sæberester på badeværelset.
Er det ikke en menneskelig fejl?
Cecilie har det ikke sådan.
—	Tingene skal være i orden, siger hun.
— Det er jo dét, vi betaler for.
I øvrigt er hun så glad for at være i Florida, at hun flere gange leger med tanken om, at de virkelig flytter derover.
-	Hvorfor tilbringe sit liv i mørke og regn, når man kan flytte over til solen? spørger hun, da de ligger nede ved stranden og lytter til havet.
Hun har altid haft det svært med den danske vinter, og hvorfor skal man egentlig bo i et land, der halvdelen af året er mørkt og koldt og ubeboeligt?
Hvad er grunden?
Filip forstår ikke idéen med at bo i Florida.
De er jo på ferie.
-	Vil du gerne være på ferie resten af dit liv? spørger han.
Han kommer til at grine af sit eget spørgsmål, for på en måde kender han godt svaret.
Han rejser sig fra deres overdækkede cabana, ser en stor, flot bølge knække over.
-	Jeg går over og træner, siger han.
En aften kører StrofFner dem ind til en berømt seafoodrestau-rant i Sarasota, hvor de får red snapper.
Ikke ligefrem en speciel fisk, siger StrofFner, men typisk for området og velsmagende.
Først da maden bliver serveret, ser Filip, at der må være tale om den samme fisk, som han spiste sammen med Mercedes og hendes veninder dengang i Cartagena.
Rød og helstegt.
Eller er denne større?
Det er vel det samme hav, tænker han.
StrofFner fortæller, at han har været ude på en dramatisk fisketur, hvor han sammen med et par gutter, John og Joe, var med til at miste hele fire amberjacks.
-	Fire! siger han og holder fire fingre op for dem.
- Jeg siger jer, de er stærke, sådan nogle amberjacks.
John brugte alle sine kræfter, og alligevel fik han den ikke op.
I ved godt, hvordan man gør, ikke?
StrofFner rejser sig op, fisker med en imaginær fiskestang.
-	Man rykker og rykker, til krogen sidder godt fat i kødet - og så trækker man.
Fiskestangen er helt bukket.
Manner, det er en stærk fisk, gentager han og sætter sig ned.
Han tager en tandstikker og giver sig til at rense tænder på en måde, der bedst kan beskrives som intensiv.
-	Har jeg i øvrigt fortalt jer om dengang, jeg var med til at fange en blå marlin?
Dét er hårdt arbejde.
Fem granvoksne mænd i aktion.
Det var så fedt, mand.
Det var så sjovt.
-Nok ikke
for fisken
,siger Cecilie tørt.
Tre år senere er depotet på fem millioner blevet til et depot på femten millioner, men det gør ikke noget, alt går strygende.
Forretningen kører så godt, at Jyske Bank tigger ham om også at få et depot hos dem, men Filip holder fast i Roskilde Bank og StrofFner, som de stadig besøger en gang om året.
Stroffner er i øvrigt utrolig begejstret for Irakkrigen og plejer ikke at kontakte Filip direkte pr. telefon, men den 21. marts 2003 ringer han til Filip og siger, at han skal tænde for fjernsynet.
- De angriber Bagdad, siger han.
- Har du CNN?
Det her bliver også godt for os, forsikrer han.
- Jeg vil bare sige ét ord til dig, nej, to: Dick Cheney.
Derefter lægger han på.
Men selvom Filip gerne vil tjene nogle flere penge, så siger han nej tak til de forretningsforslag, Stroffner efterfølgende sender ham.
Han bryder sig ikke om at tænke på, at de penge, han for eksempel betaler Ibens nye cykel med, har en direkte forbindelse til bombardementerne på tv.
Og hvad er der egentlig blevet af de masseødelæggelsesvåben?
I sommeren 2004, da Cecilie endelig er gravid med deres andet barn, flyver de til Toscana for at se på huse.
Før de tager derned, aftaler de, at de skal have noget nybygget, noget, der er vedligeholdelsesfrit og indflytningsklart.
Men på en eller anden mærkelig måde ender de alligevel med at købe en gammel vingård, der skal restaureres fra grunden.
En vingård!
En ruin!
De er begge helt oppe at køre over det.
Det er, som om de har gjort noget, der er 100 % deres.
Nu skal de vise, hvem de er, nu skal de realisere deres drøm, indrette det, præcis som de vil have det.
- We will always have I-ta-ly, som Filip siger med tyk italiensk accent.
Og det bliver virkelig alt, hvad de har håbet på.
Selv da Cecilie føder Ivan, formår de at komme til Italien hver tredje måned.
De fodrer drømmen om det gennemre-noverede, gennemtænkte hus, de har konstant håndværkere i gang.
Der skal være pizzaovn i haven, skal der ikke?
Jo, det skal der i hvert fald!
Udsigt til bjergene fra soveværelset?
Tjek!
De har svært ved at forklare, hvorfor de skal tilbringe så meget tid med at renovere et hus i Toscana, når de dårlig nok sover om natten, men sådan bliver det.
Det bliver en investering i fremtiden sammen, det bliver en drøm, der ligger forude: Når huset i Italien bliver færdigt.
Når børnene er blevet lidt ældre.
Kølig hvidvin, hjemmelavet pizza.
En tur i poolen.
Mange detaljer er genstand for diskussion, og Filip føler, at huset i Italien er selve beviset på, at de kan arbejde sammen, løse konflikter og finde smukke løsninger på komplicerede æstetiske problemer.
Et af de første spørgsmål, de må besvare sammen, er selvfølgelig spørgsmålet om, hvordan det nye og det gamle skal mødes.
Skal de dække de gamle loftbjælker og stensætningen, eller skal de tværtimod lave en glidende overgang mellem det gamle og det nye?
I hvor stor udstrækning skal fortiden være synlig?
I begyndelsen hælder Cecilie til, at alt skal være nyt, men efterhånden bliver de enige om, at de rustikke elementer skal indgå i det nye hus — på en nænsom måde.
-	Hold kæft, I taler snart som to arkitekter, siger Morten, der af og til kommer på besøg på Tjørnhøj Allé.
-	Vil du ikke se vores mappe, spørger Cecilie og fremdrager de nussede farvebilleder, hun stadig får fremkaldt.
Hun udpeger alle de spændende elementer, der har ført til spændende diskussioner: den antikke dørklokke i støbejern.
Marmorfliserne.
Statuerne omkring poolen.
-	Hvorfor kommer I ikke ned og besøger os?
-I?
-	Ja, dig og Nanna.
I er da kærester, ikke?
Morten smiler, men ryster på hovedet.
-	Det har jeg bare altid troet, I ville blive, siger Cecilie og blinker.
Det er et mareridt, en sammenstyrtning af drømmen for åbent tæppe.
De har bestilt en bil, som venter dem i lufthavnen, en stålgrå Alfa Romeo med børnesæderne monteret.
Det er næsten som at flyve videre, gnidningsfrit hen ad små bjergveje.
Klassisk musik.
Smil i bakspejlet.
Huset er perfekt at ankomme til, der er varmt, men smukt.
Alle håndværkerne er blevet færdige til tiden, noget,
Filip ellers har anset for at være helt usandsynligt.
Italienere og tid.
Italienere og aftaler.
Men han tager fejl.
Cecilie er glad, overrasket.
Det hele står der: smukt med altan på førstesalen, nymalede skodder og udsigt til Toscanas højeste bjerg og Garfagnana-dalen.
De mærker næsten tilstedeværelsen af en højere magt, noget evigt.
Og så alligevel ikke.
Så snart de træder ud af bilen, ud i varmen, går der ikke længe, før de befinder sig i det desorienterede kød\ Ivan, der græder, fordi han er for varm, Iben, der løber ind i skyggen og gentagne gange bedyrer, at hun vil have iiiis.
De tænder for airconditioneringen i den stue, hvis vinduer vender ud mod den lyseblå pool, og får det bedre.
Filip har hyret to lokale: én til at gøre rent og rydde op, én til at lave mad (helst af lokale råvarer, helst egnsretter).
De ligger udstrakt på sengen og forsikrer hinanden om, at det vil blive en fantastisk ferie.
Ivan falder i søvn i revnen mellem dem, de hvisker sammen om alt det, de skal, når temperaturen er faldet lidt.
Det banker på, og Filip lister ned i bare fødder, kun iført boksershorts.
Det viser sig at være Gabriela, en af de to damer, han har hyret, og næsten som om hun kan læse hans tanker, foreslår hun, at hun tager sig af børnene, så de kan køre ud at se området lidt.
Filip har set frem til dette: til at få Cecilie for sig selv.
De kommer hjem til to børn, der skriger og er forbrændte, og Gabriela undskylder mange gange.
Næste dag kommer hun med et soppebassin, hun stiller i skyggen.
Da børnene er gået i gang med at lege, spørger Filip Cecilie, om de ikke skal lægge sig ved poolen.
Da han så huset første gang, undrede han sig over, hvorfor der var skaktern i midten af den dybe ende, men nu hvor poolen har været tømt, og de sort-hvide felter er malet op, ser det smukt ud.
De små lerfigurer langs terrassekanten er også blevet flotte.
Og alligevel er der et eller andet ved hele sceneriet, der gør Filip utilpas.
Han har arbejdet længe og intenst på, at alt skal fremstå så perfekt som muligt, netop sådan her, og så er der alligevel et eller andet ved det, der gør ham bange, nærmest utryg.
Er det graden af perfektion?
Er det det med at nå et mål - for så at opdage, at det er tomt?
Han gyser, han stiger op af poolen, han ser sig selv udefra.
Smuk mand, smuk kone, smukke børn.
Omgivelserne!
Der er et eller andet ved det, der er uhyggeligt.
Eller er det bare, fordi han ikke fortjener al den lykke?
Han slår det hen, mærker det glatte stålgelænder i hænderne, trækker sig op.
Han kigger over på Cecilie, tørrer sig, kigger ud over dalen.
Det er den udsigt, de har betalt så mange penge for.
Cecilie er på vej ind.
Han ved ikke, hvor børnene er, inde i skyggen formentlig.
Han står lidt med lukkede øjne, kan ikke helt forstå, hvad
der sker.
Så vender han sig igen mod udsigten, bjergene, dalen.
Det hele kan styrte sammen, hvert øjeblik det skal være.
Det er et forvarsel om noget, der snart vil ramle med et brag, tænker han.
Han tror ikke på den slags.
Han har pludselig svært ved at få vejret.
Han er kold, han er varm.
Han synes, han hører et barn skrige, men da han fortumlet kommer ind i huset, ligger de i hver sin seng.
Cecilie ligger i fodenden, nysgerrigt bladende i et dameblad.
Igen denne følelse af, at alle de valg, de har truffet, er blevet til dette: et ligegyldigt pløre, en ligegyldig kulisse, det hele flyder sammen.
Om lidt vil regnen komme, om lidt vil bjergsiderne skride, styrte ned i havet, og han har lyst til at skrige.
-	Har du det dårligt, skat?
Hendes stemme er blød, inviterende, det er ikke til at holde ud.
Han rømmer sig:
-Jeg har det varmt, siger han.
- Synes du ikke, her er meget varmt?
Han sætter sig ned på hjørnet af sengen, som om han ikke rigtig har noget at gøre dér.
-	Skal jeg ikke hente noget koldt vand til dig, spørger hun, hun har allerede rejst sig halvt op.
-Tak, siger han.
Han rækker hånden ud efter hendes kjole, men når den lige nøjagtig ikke.
Børnene sover heldigvis, han følger efter hende ud i køkkenet.
—	Pyha, siger han.
Han står bag hende, hun har netop åbnet køleskabet.
—	Tror du, vi har købt sommerhus det rigtige sted, spørger han.
Hun griner, regner med, at det er for sjov.
-	Jeg kunne ikke være lykkeligere noget sted på jorden, siger hun.
Da de har spist den mad, der er stillet frem til dem, går de i seng.
Han går ud som et lys.
Han vågner klokken tre om natten og går ud på terrassen.
Solstolen knirker, da han sætter sig i den.
Der er ingen stjerner på himlen.
Det er køligt.
Langsomt finder han ud af, hvad der har vækket ham.
Noget med hans mor?
Det er snart lang tid siden, han har tænkt på hende.
Han er begyndt at glemme hende.
Minder og situationer er slidt op.
Hun er i alt, hvad han tænker og gør.
Eller er det netop dét, han fornægter?
Hvad ville hun have syntes om et hus i Toscana?
Hvad ville hun have syntes om Cecilie?
Om hans børn?
Betyder det noget?
Han ved ikke, hvorfor han bliver så trist.
Dagen efter ringer hans moster Lotte så og siger:
-	Sidder du ned?
Efter at de ikke har set hinanden i mange år, har Carsten åbenbart inviteret hende til frokost, og de har bilagt deres gamle strid.
-	Men i går, da jeg kom, åbnede han ikke.
Jeg kunne høre Christian i kælderen ...
Hendes stemme knækker over.
-	Er han blevet indlagt? spørger Filip utålmodigt.
-	Du må hellere se at komme hjem.
Hele vejen fra sommerhuset og ned til lufthavnen i Pisa er han irriteret over, at hans rejse skal afbrydes på denne måde.
Han og Cecilie har virkelig brug for tid til at finde hinanden igen.
Men hele tiden bliver de afbrudt, forstyrret - og nu også af dette.
Han forstår heller ikke, hvorfor han absolut skal komme hjem.
For at tørre Carstens pande og snakke med lægerne
og forsikre alle om, at det hele nok skal gå?
Han skal hjem og være den voksne, ikke?
Fuck, hvor er han irriteret over, at hans familie evig og altid spænder ben for ham.
For det er jo ikke gjort med det.
Hvad med Christian?
Skal han nu også tage sig af ham?
Det er ikke mere end nogle måneder siden, at Carsten dukkede op hjemme på Tjørnhøj Allé for at fortælle, at han ville skrive testamente - og selvfølgelig ville han testamentere alt til Christian.
-	Er det OK?
Han var blevet stående i døren, han ville ikke engang ind.
Iben havde kaldt fra førstesalen:
-	Er det farfar?
Men Carsten havde gjort mine til, at han ville gå igen, før Iben så ham.
-	Jeg ville bare lige spørge dig, så det ikke kommer bag på dig.
Du kan jo klare dig selv, ikke?
Filip parkerer bilen, han er stadig irriteret.
I stedet for at han nu får lov til at nyde at være lidt alene med Cecilie, så skal han hjem og tage sig af alt det, Carsten burde have taget sig af for længst.
Carsten burde for lang, lang tid siden have undersøgt mulighederne med hensyn til at anbringe Christian, han burde for lang, lang tid siden have truffet nogle valg.
I stedet er Botoften blevet et museum.
For alt er jo som på Annettes tid, alt kører, som hun ville have kørt det.
Hvilket er utrolig sødt og fint og fantastisk.
Bortset fra at hun har været død i over 20 år.
Han går ind i afgangshallen for at købe en billet, men han er tæt på at vende om.
Han vil ikke tage sig af Carsten, han har sine egne børn at tænke på.
Han tager sin mobiltelefon op af lommen, leder efter Lottes nummer og ringer op.
Mens han
venter på at komme igennem, ser han en avisoverskrift på en italiensk avis.
Har der været terrorangreb i London?
Telefonen bliver ikke taget, forbindelsen bliver afbrudt.
Han mærker et stik af dårlig samvittighed.
Damen i skranken virker ikke samarbejdsvillig, da Filip endelig når frem og siger, at han skal til Danimarca så hurtigt som muligt.
Hendes blik siger: Såeh?
Og:
Nå, virkelig?
Hvem er du, siden du fører dig frem på den måde?
-	Importante, siger han og kommer til at smække håndrodsknoglen lidt for hårdt ned i bordet.
Det er klart, at han får den dårligste plads, at toilettet stinker.
Da han kommer til Kastrup, er der ventetid ved taxaerne, han kan ikke få fat i hverken Lotte eller Carsten, i stedet er Cecilies stemme så forbandet blid i telefonen.
-	Er der noget, jeg kan gøre, skat?
Skal jeg ringe til mine forældre?
-Jeg tror ikke, de kan hjælpe, siger han tørt.
På vej ud til Botoften forsøger han igen at ringe til Lotte, men hun tager ikke telefonen.
Taxaen sætter ham af foran hans barndomshjem, han småløber op til huset, mens han forsøger at fiske nøglen op af den stramme bukselomme.
I kælderen sidder Christian i sin kørestol.
Filip drejer ham rundt, han er ikke ved bevidsthed.
Han er ulækker at se på.
Fedtet hud, fedtet hår, munden, der står halvt åben.
— Christian?
Er du der?
Filip klapper ham på kinden, rusker ham en smule.
Er han dehydreret?
Er det et hjerteanfald?
En blodprop?
Måske en overbelastning af nervesystemet?
Han forsøger at få gang i kørestolen, men den rører sig ikke ud af flækken.
Hvordan pokker skal han få ham hen til elevatoren?
Han kommer i tanke om en gammel, sammenklappelig kørestol, Carsten engang havde lånt til nødsituationer, den står vistnok i trapperummet bag fyret et sted.
Da han åbner døren, er flere poser med tomme flasker ved at falde ud i hovedet på ham.
Gamle møbler fra dengang, de overtog huset.
Hvem gemmer dog på sådan noget?
Kørestolen står længst inde ved nogle varmerør.
De to forreste hjul knirker voldsomt.
Nu er spørgsmålet, om han kan løfte Christian over i den.
Igen er der nogle flasker, der klirrer, og først nu går det op for ham:
Carsten har drukket!
Det er derfor, han bare
lader det hele stå til, han er jo alkoholiker!
Han sætter sig ned på hug, det hele snurrer rundt.
Han indser, at han er nødt til at ringe efter en ambulance.
Mens han venter, prøver han at flytte Christian over i den sammenklappelige kørestol.
Måske kan han få ham over i den og ned ad havegangen, før de kommer?
Han ved ikke, hvad der er sket med Christian, og det er helt sikkert ikke godt, at han taber ham.
Den lyd, det giver, da hovedet rammer kældergulvet, det er ikke godt.
Har ansigtet taget skade?
Han bliver desperat.
Han er helt alene med en stor, tung, udviklingshæmmet mand.
For fanden, hvad skal han gøre?
Så snart desperationen er skyllet igennem ham, kommer ømheden, han taler til sin bror som til et barn, han lover, at han nok skal ordne det hele, passe godt på ham, gøre ham glad igen.
Annette er lyslevende i ham.
Han løfter ham op i den sammenklappelige kørestol, han bugserer ham ind i elevatoren.
Telefonen ringer.
Lotte siger noget grådkvalt og uforståeligt om, at han skal se at komme ind på Rigshospitalet.
-	Det kan jeg da ikke, siger han.
- Jeg står her med Christian, har Carsten det godt?
-	Carsten er død, Filip!
-	Hvad?
-Carsten er død.
Han står med røret i hånden, elevatoren standser med en skarp lyd.
Hvor fanden bliver de ambulancefolk også af?
Det er selvfølgelig leveren, der er holdt op med at fungere.
Carsten var åbenbart helt gul i ansigtet, da han blev indlagt.
Gul og blå, fordi han var faldet.
Hold kæft, hvor er det skuffende.
Så har han virkelig drukket sig ihjel?
Dét er nok den virkelige grund til, at Charlotte ikke ville være sammen med
ham, og måske den egentlige grund til, at han brød med Lotte?
Fordi han ikke kunne få lov til at drikke i fred?
Da Christian er blevet hentet, sidder Filip alene i køkkenet.
Lotte kan komme hvert øjeblik.
Fian sætter vand over til te, stirrer tomt ud i luften.
Fian har ikke forstået det endnu.
Og netop som han faktisk havde fået det bedre med Carsten.
Netop som ...
Kort før de købte huset i Italien, havde han indset, at grunden til, at han havde det så svært med Carsten, jo bare var, at han altid var så såret over at blive valgt fra.
Fian havde talt med Morten om det, og Morten havde nikket, som om han havde vidst det hele tiden.
-	Det er ikke nemt at have en handicappet bror, havde han sagt.
Morten havde sagt, at det eneste, han kunne gøre, var at give op.
-	I får alligevel aldrig det forhold, du drømmer om, havde han sagt.
Vandet koger, han tager et kaffefilter fra skabet.
Mens han venter på Lotte, ringer han til Carstens søskende med en følelse af, at han burde tage hjem til dem.
Fian kan ikke huske, hvornår han sidst har set dem.
Udover Carstens søskende ringer han til gamle venner og kolleger.
Midt i det hele kommer Lotte, hun omfavner ham og hulker som et barn.
Snart myldrer havegangen med mennesker, der husker Carsten, har holdt af ham, mennesker, der rykker ind i køkkenet og laver kaffe og smører boller.
Både Morten og Nanna kommer.
Cecilie tager hjem til huset på Tjørnhøj Allé med børnene.
Fiun er rasende over, at Filip ikke ringede ned til hende i Italien og ikke besvarede hendes opkald.
Havde hun måske ikke krav på at vide, hvad der skete?
Filip går ned i kælderen, hvor Christian sidder helt stille og kigger op på det lille kældervindue, hvor folk går forbi.
Han kom hurtigt hjem fra hospitalet, han fejlede ikke noget, han var bare dehydreret.
Måske ved han slet ikke, at han har været indlagt.
Filip husker, hvordan det var dengang med Annette.
Dengang var Christian begyndt at slå hovedet ind i noget hårdt, som om han ville udtrykke et eller andet, han ikke kunne.
Indestængt sorg, sammenbidte tænder.
Savl.
Han må vel forvente, at det bliver det samme denne gang.
Han har allerede tænkt på, at Christian skal på et hjem af en slags.
Det er helt urealistisk, at han kan passe ham.
Han sætter sig på knæ foran Christian, tager hans hånd.
—	Jeg skal nok passe på dig, siger han.
Han lægger panden på Christians knæ og græder.
Han har en mærkelig følelse af, at de hører sammen: om ikke andet så i længslen efter Carstens opmærksomhed.
Carsten var så sindssygt irriterende på det punkt.
Han sagde, han elskede dem, og han gjorde altid det rigtige.
Men kunne han overhovedet lide dem?
Den følgende lørdag bliver Carsten begravet fra Hellerup Kirke.
Filip har sørget for, at Christian kommer til at sidde helt oppe foran, faktisk samme sted som dengang, Annette blev begravet.
Filip har arrangeret alt, brugt to dage på at ringe rundt til alle i den slidte adressebog, Carsten har efterladt i en skrivebordsskuffe.
-	Salige er de, som sørger, for de skal trøstes, siger præsten.
— Sådan siger Jesus til os i den bjergprædiken, der faktisk indeholder hele hans budskab.
For her siger han meget direkte til os mennesker, at vi kan få alt det, vi behøver, men at vi bliver
nødt til at kende vores behov.
Men hvad er et menneske, og hvad er vores behov?
Præsten holder en lille pause, og Filip kigger op.
Hvis bare Carsten havde sørget lidt for sig selv også.
Hvis bare min far ...
han bremser sig selv.
Min far.
Han kan slet ikke huske, hvornår han sidst har kaldt Carsten det.
Bagefter er han travlt optaget af at give folk kørselsvejledninger.
Han modtager medfølelse, videregiver medfølelse, han er centrum for medfølelse, ansigter lagt i de rette folder.
Indimellem sender Cecilie børnene hen til ham.
Ivan sidder pludselig på hans arm, og det er ikke dårligt.
Men det er heller ikke godt, han kan ikke tage sig af nogen nu, ikke engang sine egne børn.
Måske er det derfor, han desperat afleverer Ivan tilbage, skubber Christians kørestol ud mellem to damer på en måde, der får dem til at vende hovederne.
Senere beslutter han sig for, at Christian ikke mere skal opholde sig i kælderen.
Hvad er det dog også for en tanke at køre det uforståelige, det syge og det mislykkede ned i kælderen?
Var hans forældre da helt gået fra forstanden, da de traf den beslutning?
Skal alt, der ikke er en succes, bare gemmes væk dernede?
Nej, selvfølgelig ikke.
I et anfald af raseri rydder han Carstens soveværelse, kører Christian derind og siger:
- Nu er det dit.
Det er umuligt for Cecilie at forstå, hvorfor han ikke kommer hjem, og det er umuligt for Christian at forstå, at han ikke kan blive.
I Christians øjne er det givet, at Filip nu vil flytte ind, overtage
Carstens opgaver, passe på ham.
Men hvordan i himlens navn skulle det kunne lade sig gøre?
Filip har prøvet at forklare Christian det flere gange: Tingene kan ikke fortsætte som før.
- Vi er kommet til det tidspunkt i fremtiden, vi hele tiden har vidst ville komme, siger han.
Christian slår hovedet ind i væggen, kommer med hjælpeløse lyde, og selvom Filip vil hjælpe ham, trøste ham, gøre overgangen så blid som mulig, så sidder han også af og til med en drink i køkkenet og tænker: Det her går slet ikke.
Ffan kigger Carstens papirer igennem, han er sikker på, at der må være nogle sagsmapper et sted.
Løsningen bliver, at Cecilie kommer forbi med børnene, men Cecilie synes, at der er en uhyggelig stemning i huset, og børnene keder sig.
De kører igen, Filip står ude på vejen og vinker.
Christian slår hovedet ind i væggen, og Filip rykker ud på terrassen, tager et glas vin.
For fanden, hvorfor bliver han ved?
Ffan går derind for at trøste ham, han knæler ned foran kørestolen:
-Vil du ikke prøve at fortælle mig, hvad der er i vejen?
Det hjælper ikke.
Lyden bliver mere desperat, han skriger næsten.
Filip går ud, og ind, og ud igen, og får så den samme følelse, som han har med børnene nogle gange: Jo mere opmærksomhed, man giver et vilkårligt problem, jo større og voldsommere bliver det i deres fantasi.
Han går ind til Christian og siger, at han skal holde op med den dunken.
-	Hold nu op, Christian.
Du skal stoppe med det der.
Den eneste, der ringer for at hjælpe ham, er selvfølgelig
Morten.
Filips stemme svigter:
-	Kommer du ikke herud?
Morten hjælper ham med at finde egnede bosteder på nettet, Morten siger, at han skal ringe til Christians sagsbehandler, og Filip indrømmer, at han ikke er sikker på, at Christian har en sagsbehandler.
Han gennemroder hele huset, og til sidst finder han et skab oppe for enden af trappen, hvor det hele ligger i høje stakke.
Journaler, undersøgelser, rapporter.
Ved et uheld vælter det hele ud på gulvet.
-	Selvfølgelig hjælper de dig, siger Morten, da han sidder i køkkenet med alle papirerne foran sig.
— Du kan jo bare ringe derop og få oplyst, hvem der er sagsbehandler.
-	Hvor op? siger Filip tomt.
-	På kommunen, dit fjols.
-	Han kommer til at dø af det, siger Filip.
-Det ved du jo ikke, siger Morten.
- Måske blomstrer han op, måske vil han finde det fantastisk endelig at komme ud af sit barndomshjem, ikke?
Måske er han også træt af at sidde i en kælder og blive behandlet som et barn.
De hører en dunken fra soveværelset, og Filip siger, at de skal lade ham være.
-	Det stopper om lidt, siger han.
- Det går hurtigere over, hvis man ikke gør noget.
Hvis jeg går derind nu - de lytter begge til denne dunken, lyden af et hoved, der smadrer ind i en væg - så vil det tage ham meget længere tid at komme ud af det igen.
Morten ligner ét stort spørgsmålstegn:
-	Sikkert, siger han.
- Men din bror skal da ikke sidde og slå hovedet ind i væggen, mand, hvad fanden tænker du på?
Dagen efter ringer Filip til kommunen, og næsten som ved et mirakel bliver han stillet om til den rigtige sagsbehandler, som hverken er på kursus, på ferie eller til møde.
Han spørger, hvordan det hele fungerer, og sagsbehandleren spørger, om han ikke har sagsmapperne?
Sagsnummeret?
Det hele ligger jo på nettet.
Han gentager:
—	Nej, det har jeg ikke.
Hvilke sagsmapper?
Hvilket nummer?
Ligger det på nettet?
Han har skam fundet det hele, men han vil ikke gå ind i det på den måde - som om det hele er hans ansvar.
Han kan umuligt tage sig af Christian.
Eller kan han?
Et øjeblik overvejer han, om han kan tage Christian med hjem til Tjørnhøj Allé.
Cecilie vil ikke acceptere det.
Det er han sikker på.
Morten siger:
—	Så vis hende dog lidt tillid, Filip!
Spørg hende.
Havde du i fuld alvor forestillet dig, at I kunne undgå at have denne diskussion?
Cecilie er ganske rigtigt imod.
Ikke bare på grund af børnene og det faktum,
at de vil miste endnu mere af deres fars
opmærksomhed, men også på grund af Christian.
Hvordan skulle de dog kunne passe godt nok på ham?
Der er jo ingen hjemme hele dagen.
I samarbejde med kommunen finder Filip så Blomsterhøjen, et sted, hvor Christian vil få egen stue, eget bad og tilmed en terrasse.
Forstanderen forsikrer flere gange Filip, at det vil være godt for Christian at være sammen med andre i samme situation.
Det eneste problem er ventetiden, tre måneder.
Forstanderen følger ham helt ud til parkeringspladsen og forklarer, at man på Blomsterhøjen udmærket ved, hvor stor en forandring der er tale om.
-Vi forstår godt, at der er utrolig mange følelser involveret, siger hun.
- Hvad er det nu, du laver?
Er du investeringsrådgiver?
Ikke at det har noget med sagen at gøre.
Filip forklarer, at han er advokat, at han er ansat hos Hjørner & Krog, og forstanderen siger:
- To børn, ikke?
Filip nikker og føler sig pludselig fortabt, hvordan kan han bare overlade sin bror til fremmede?
Hvordan kan han bare med en underskrift skille sig af med alt det, der er besværligt?
Han hører forstanderen sige:
-Tro mig, du gør det rigtige.
Han føler i hele sin krop, at hun tager fejl.
Han starter bilen, kører op til vejen.
Han tænker ondt:
Jeg er nu officielt et menneske uden moral.
Indtil han om natten drømmer, at han tæver Christian, vælter ham ud af kørestolen og sparker til ham.
Han vågner med sved på panden.
Hvordan kan han drømme sådan noget?
Er han blevet fuldstændig skør?
Han skammer sig, han går ud på badeværelset og betragter sig selv i spejlet.
Han beslutter sig for ikke at sige noget til Cecilie.
Han
beslutter sig for aldrig nogensinde mere at tillade sig selv den slags drømme.
Aldrig.
I begyndelsen er det planen, at Christian skal komme på besøg hver anden weekend.
Filip flytter sit hjemmekontor ned i kælderen, tømmer pulterkammeret og indretter et værelse til Iben lige ved køkkenet, hvilket også er praktisk af andre grunde.
Det frigør alt sammen et værelse ikke så langt fra hoveddøren.
Filip er spændt på hans første besøg.
Flan forklarer børnene, at de ikke skal blive bange, hvis Christian får kramper, taber underkæben eller på andre måder gør noget unormalt, for han er trods alt deres onkel, og det er, som han siger til Cecilie, kun godt at udvide grænserne for det normale.
Cecilie er glad for, at Christian kommer på besøg.
Hun er udmærket klar over, hvor svært det har været for Filip at aflevere ham på bostedet.
Hun har flere gange strøget ham kærligt hen over ryggen, kysset ham i panden, haft ondt af ham.
Desuden holder hun af Christian, hun har altid syntes, at han var både sød og sjov.
Men selvfølgelig er det anstrengende med en hel weekend, hvor alt drejer sig om at underholde en udviklingshæmmet mand, og Filip sover dårligt på gulvet ved siden af hans seng.
Ja, ingen får rigtig slappet af, og pludselig er det mandag.
Filip aflyser det næste besøg.
Han er for træt, de er for trætte.
Ivan er på dette tidspunkt to år, han går i dagpleje lidt længere nede ad vejen.
Iben er næsten otte og går i anden klasse, og selvom alt går godt, så bliver kalenderen hurtigt fyldt af forældremøder og fritidsaktiviteter, legeaftaler og lægebesøg, for Iben har på et tidspunkt fået en knæskade, og Ivan har en tendens til allergi.
Hurtigt bliver det sådan, at Christian
kommer én gang om måneden, og selv dét føles hurtigt som for meget.
Filip synes, at hans bror bliver presset sammen til en lille, hård bold, noget, der ikke rigtig er plads til, noget, der skal pakkes væk.
Men han siger alligevel ja, når Cecilie siger, at hun synes, det er hårdt,for hårdt.
DEL IV
Efter finanskrisen bliver de skilt.
Samme dag, som Filip bliver erklæret personligt konkurs, bliver han bedt om at pakke sine ting sammen på en halv time.
Han forlader Hjørner & Krog med to plastikposer, en i hver hånd.
Afgrunde, han ikke præcis kan redegøre for, tager han det billede af Obama, der har stået på hans skrivebord siden valgnatten den 4. november 2008, med.
Han tager elevatoren ned og smiler til to fremmede damer på en måde, de finder skræmmende.
Det seneste døgn har han forsøgt at få fat i Stroffner, men selvfølgelig eksisterer hans nummer ikke mere.
Det er vel heller ikke Stroffners skyld, tænker han, mens han går frem og tilbage langs havnefronten.
Er det overhovedet nogens skyld?
Han har fået mystiske opkald, han har også fået et enkelt trusselsbrev.
Sikkert en eller anden pantebrevslåner, der har været tvunget til at gå fra hus og hjem.
Men helt ærligt, ingen har kunnet forudse finanskrisen.
Ingen.
Han kommer i tanke om dengang, Cecilie på deres første Floridatur spurgte, om det var farligt.
Han husker følelsen af, at han løj.
For selvfølgelig er det farligt at låne 15 millioner, selvfølgelig risikerer man at gå konkurs!
Han har en følelse af, at han er ved at blive slynget ud af det hele.
Flere gange tænker han: Nu sker det.
Nu kommer straffen.
Men hvad er det, der sker?
Og hvilken straf?
Trodsigt smider han de to plastikposer ind i bagagerummet på sin Bentley.
Fuld af foragt giver han parkeringsvagten fingeren, mens han mumler noget om, at de alle sammen kan rende ham.
Dette skal han fandeme nok overleve.
Han og Cecilie diskuterer, hvad de skal sælge først, og valget falder på huset i Toscana, selvom Cecilie får tårer i øjnene og modstræbende indrømmer, at det sted er hendes drøm.
Filip tilbyder at tage ned og sælge det og samtidig sørge for, at alle deres ting bliver fragtet hjem til Danmark, men så vil Cecilie hellere gøre det selv.
De sidder i stuen, børnene er lige lagt.
Cecilie overvejer, om hendes forældre ikke kan købe huset, men de er jo nok også nødt til at sælge deres sommerhus og mindst én af deres biler.
Botoften er allerede blevet solgt, men fordi Christian står som enearving, er det ikke penge, Filip kommer til at se meget til.
Det er et spørgsmål om tid, før de må sælge Tjørnhøj Allé.
- Deres barndomshjem, Filip, deres trygge base!
Cecilie siger det i et tonefald, som om finanskrisen er noget, han har fundet på for at genere børnene.
Hun stiller spørgsmålstegn ved det rimelige i, at Filip ikke arver noget efter Carsten.
Hvad skal Christian overhovedet bruge alle de penge til?
Lejligheden på Peblinge
Dossering
vil Filip ikke af med.
Noget af det første, han gør, da omfanget af finanskrisen står klart, er at sørge for, at lejligheden bliver taget ud af hans aktiver.
På en måde, der ikke er strengt lovlig, får han sat Mortens navn på lejlighedens papirer.
Dét slagsmål kan han altid tage.
Cecilie veksler mellem at bebrejde ham det hele og have ondt af ham.
Det værste er næsten, at hun pludselig finder ham så uattraktiv.
Sådan fra den ene dag til den anden, næsten
som hvis han var en natlig affære, man vågner op ved siden af og skynder sig at forlade.
Desuden har hun svært ved at acceptere, at det er noget udefra, der så brat sætter en stopper for deres lykke.
Der må være noget, hun har gjort forkert, noget, hun har overset.
Hun leder efter fejltrin, hun kæmmer deres ægteskab, som man kæmmer håret for lus.
Er Filip overhovedet den person, han først udgav sig for at være?
Hvorfor faldt hun for en ti år ældre mand?
Var det for at undgå sin egen usikkerhed?
Var det, fordi hun havde fundet en faderfigur?
Hvorfor havde hun ikke fundet en mere uproblematisk mand, én, der tjente penge og tog for sig af livets glæder?
Én, der ikke fik tics af en restaurantregning og i øvrigt gerne overgav sig til nydelsen?
Hun bebrejder sig selv, at hun giftede sig med den første og bedste mand, hun nogensinde var kærester med.
Hun bebrejder også ham, at han aldrig har tilgivet Carsten og taget det sure med det søde.
Men efter Carstens død nænner hun ikke at sige det højt, og hun nænner heller ikke at sige det med Christian.
For sandheden er jo, at Filip ikke har været rigtig glad, siden Christian blev afleveret på det bosted.
Det hele går skam godt og fint, det har bare gjort ham så ufatteligt trist - som om nogen har skåret hans hjerte ud og lagt det i en kummefryser et sted.
- Er alle liv værd at leve?
sådan kan han finde på at spørge.
Dét er svært at høre på.
Filip selv er overrasket over, hvor meget det med Carsten stadig betyder.
For det er ikke bare følelsen af, at han nu skal klare sig selv, det er også en følelse af, at livet ikke giver mening mere.
Hans far er død.
Han er som en dreng, der har mistet orienteringen, en dreng, der er gået i stå midt i en sætning.
Hvad Cecilie angår, joker han med, at hun går fra ham, netop som han har allermest brug for hende, eller mere præcist: det øjeblik, deres konto går i minus.
For har det egentlig ikke altid været sådan med hende: at han er skaffedyret?
Har han ikke altid haft den fornemmelse med hende: at hun var mest forelsket i de muligheder, der fulgte med at kende ham (villa i Gentofte, sommerhus i Toscana, børn) ?
De har påfaldende få skænderier om det.
En dag, da han kommer hjem, ligger der en seddel, hvor der står, at hun har taget børnene med over til sine forældre.
De vil blive dér, indtil der er faldet lidt ro over tingene.
Han skal ikke ringe.
Filip vil sende en SMS: Børnene hører hjemme hos mig, deres far.
Ikke hos din far.
Men han gør det ikke.
Han skriver på spejlet: Jeg elsker dig, jeg vil ikke skilles.
Han smadrer et glas rødvin ind i væggen, han har lyst til at slås med nogen.
Men så tørrer han rødvinen op, står helt stille og kigger ud i stuen.
Han kigger på det maleri, han til Mortens store fortrydelse købte af Nanna.
Hvorfor havde han også været så opsat på at få det?
Hvorfor havde han ikke bare ladet Morten få det?
Han kigger på det ovale spisebord, udsigten ud gennem forhaven og ud på vejen.
Er dette overhovedet det hjem, han har drømt om?
Føler han selv noget for deres fælles drømme?
Han er ikke sikker.
Det eneste, han er sikker på, er, at de ikke skal i retten.
Det har han set for mange gange, det skal de undgå.
Allerede samme dag ringer han til en gammel studiekammerat, der er blevet skilsmisseadvokat, og siger, at han har brug for hjælp.
- Det skal gå hurtigt, siger han.
- Og vi vil ikke slås.
Nanna ligger med hovedet i Mortens skød, mens de ser film.
De har boet sammen i lejligheden det meste af et årti, de er venner, men måske også lidt mere.
Morten stryger hende over kinden, vikler pegefingeren ind i hendes hår på en måde, der leder tankerne hen på frække tungeplaceringer og amatørporno, men Morten tænker ikke på sex.
De har fået to glas rødvin hver, et til maden og et efter, Nanna spørger, om de skal have et til.
Morten rynker på næsen.
-	Det er trods alt en hverdagsaften, siger Morten.
Nanna morer sig indvendig over, at han på den måde tror,
at han kan holde hende i korte tøjler.
Hvad tror han egentlig, hun laver, når hun går i byen hver fredag og lørdag?
Drikker blomstervand?
Leder efter bortkomne kattekillinger?
Alligevel nikker hun, trækker slumretæppet op over sig, nyder hans kærtegn.
Filip ved godt, at han burde have ringet først, men siden han forlod Tjørnhøj Allé, har han været i det fatalistiske hjørne: Come what may.
Og er det i øvrigt ikke hans lejlighed?
Det mener han nok, det er.
Så
kan
han
vel
også komme uanmeldt.
Han åbner hoveddøren, stiller kufferterne fra sig i entréen.
Morten rejser sig fra sofaen, går ud i entréen for at se, hvad det er.
-	Filip!
Hvad sker der?
-	Jeg skal skilles, siger Filip tørt.
— Jeg er nok nødt til at bo her lidt.
-	Selvfølgelig, siger Morten forvirret.
- Men for pokker, hvad er der sket?
Han åbner armene for at give Filip et knus, men Filip undviger.
-	Nanna, kom! siger Morten og bærer metalkufferten ind midt i stuen, slukker for filmen.
Nanna sætter sig op, ryster håret fri, kigger på Filip.
Hun ved ikke, hvad hun skal sige.
Hun rømmer sig, sender ham et kort, forbløffet blik:
-	Hvad sker der, Filip?
-	Lang historie, siger Filip og går ud i køkkenet.
-	I kan bare se jeres film, råber han derudefra.
Filips indflytning burde ikke destabilisere den trygge orden, Morten og Nanna har brugt så mange år på at etablere, men det gør den.
Hele den første uge sover både Morten og Nanna dårligt, de rækker ud efter hinanden i drømme, de sveder og henter vand i køkkenet.
Filip ligger og sover på en madras ved den lille vindeltrappe.
Der er ingen gardiner, kun fuldmåne.
Det er godt, det, der er sket, men også forkert: Han kan ikke forstå det.
Han falder i søvn med en følelse af, at når han vågner, vil det hele vise sig at være en dårlig drøm, et forbandet mareridt.
Han begynder at drikke for at falde til ro.
Han går op i tårnet, ser sig selv udefra.
Bleg hvid mand forsøger at få et overblik, bleg hvid mand drikker direkte af flasken.
Bleg hvid mand flæber over sine børn, de børn, han knap nok kender.
Ret hurtigt begynder han at gå på værtshus, han lister ud og ned på Café Louise, når der ikke kommer flere lyde fra
Morten og Nannas soveværelse.
Cecilie ringer han til på alle tidspunkter af døgnet.
Tag mig tilbage, siger han, råber han fortvivlet ned i telefonsvareren.
Han kan ikke overskue tanken om at skulle være alene.
Alene!
Cecilie svarer ikke.
Det gør til gengæld hendes far en tidlig morgen.
-	Lad hende være, siger Cecilies far.
— Hun har brug for ro.
-	Må jeg ikke tale med hende?
-	Det er nok bedst at vente, indtil skilsmissen er gået igennem, siger Cecilies far.
Filip lægger telefonen fra sig, sætter sig i den store sofa.
Sker dette virkelig?
Er dette ikke bare en mørk parentes i et langt ægteskab?
Han har ondt i hovedet, han har kvalme.
Han trænger til en drink.
Hver gang han tænker på, at han skal være weekendfar, føler han sig fuldstændig tom.
Han køber et lager af romflasker, han giver los, han går på Café Louise.
Han er dårlig til at være alene.
En tidlig sommermorgen vågner han i baggården, han kan ikke huske det hele.
Noget med, at han har taget tøjet af inde på Louise, noget med, at han har tilbudt en ung kvinde sex?
Han har kvalme, han når lige at vende hovedet, inden han kaster op.
Han lugter til sine fingre, han har røget.
Igen kaster han op, løfter sig op på albuen og tænker: Dette er bunden, nu kan du ikke komme længere ned.
Vil du længere ned?
Vil du gerne dø?
Er du bange for at være alene?
Han lukker øjnene, mærker en kold snude, der sniffer til ham, undersøger ham i ansigtet og i skridtet.
Igen denne kvalme.
Den kom allerede i går.
Hvordan er lugte blevet så kraftige?
Så ulidelige?
Hvis bare han kan komme op at stå.
Igen nogen, der kalder.
Hunden er væk.
Han prøver at fjerne lidt slim fra munden, mærker efter i sin lomme.
Pungen er der stadig.
Langsomt kommer han op på alle fire, kravler over til bagtrappen.
Han må bare ligge foran døren og vente på, at nogen kommer ud.
Telefonen?
Han aner ikke, hvor den er.
Og vil han overhovedet kunne trykke et nummer?
Han krummer sig sammen som et barn.
Red mig, tænker han.
Red mig fra mig selv.
Døren rammer ham i siden, da den åbner.
Han er faldet hen, faldet i søvn, måske er han bevidstløs.
Nanna kigger skeptisk på ham, bukker sig ned med cykelhjelm og det hele, hendes store øjne helt tæt på.
Hendes åbne mund.
Hendes stemme lyder forvrænget, mørk og langsom:
-	Filip?
Hvad laver du her?
Han prøver af al kraft at sige noget, men det bliver kun til én lang vokallyd.
Han overvejer at tilbyde hende sex, desperat sex.
Han hører hende finde sin telefon frem og ringe, hun klapper ham på kinden, taler til ham, forlanger et svar.
-	Ellers må jeg vel ringe efter en ambulance, mumler hun.
Morten er der pludselig også, Morten skræver hen over
ham, taler i telefon.
-Ja,
det prøver jeg, siger han.
Han kommer op at sidde, et glas bliver presset ind i munden på ham.
Han prøver at synke, men mister balancen.
Han hører Morten bande.
Noget knirker mærkeligt.
Er det ham selv?
Han synker en smule vand, har en følelse af, at han falder, men så kaster kroppen op igen.
Han besvimer og vågner på hospitalet med sine to venner omkring sig.
Den følgende uge drikker han intet, han har ikke engang lyst.
Han skriver breve til Cecilie og krøller dem sammen, han mærker en længsel efter sine børn, som er overraskende fysisk.
I korte øjeblikke overvejer han, om det overhovedet er værd at
leve.
Hvorfor skulle han?
Han kan umuligt være alene, det er som at være smidt ud af sin egen bevidsthed, ud af en bil, der fortsætter i høj fart rundt om et hjørne.
Han falder først i søvn, da det er ved at blive lyst.
Han hører Morten og Nanna pusle i køkkenet, han tænker: Her kommer jeg til at føle mig udenfor.
Pludselig hører han Nanna komme ind til ham, gå over til ham på bare fødder og kysse ham varmt i øret:
-	Hvor har jeg dog savnet dig, Filip.
Han ligger helt stille, han er usikker på, hvad der sker.
-	Hvad mener du? spørger han og mærker, at han bliver hård.
Han vender sig, hans blik er usikkert, åbent.
-Det ved jeg ikke, siger hun og går.
Han ligger stadig i sin seng, da hun kommer tilbage flere timer senere.
Hun er kun iført T-shirt og strømper.
Hun spørger, om hun må kravle ned under dynen til ham.
Han svarer ikke, men hun gør det alligevel.
-	Kan du egentlig huske, dengang vi mødtes på Birkerød Statsskole? spørger hun.
- Jeg glemmer aldrig det øjeblik, Filip.
Det var, som om det hele var forudbestemt, ikke?
Bare måden, vi kom gående ned mod hinanden på B-gangen.
Kan du huske det, Filip, kan du?
Da han ikke svarer, fortsætter hun:
-	Kan du huske, hvordan vi gik ned til Dumpedalen efter at have festet hele natten?
-	Ja, svagt, siger Filip, selvom han ikke kunne huske det og undrer sig over, hvorfor det er så vigtigt.
Nanna lægger sig på siden og kigger på ham.
Filip smiler høfligt.
Men så vender han sig ind mod væggen, han kan ikke, han ved ikke længere, hvem han selv er.
Hun lægger en hånd på hans skulder:
-Undskyld, jeg taler så meget om mig selv, Filip.
Hvordan har du det egentlig?
Er det ikke bare enormt hårdt at blive skilt?
Da han ikke svarer, fortsætter hun:
—Jeg tror altså, at det er vigtigt at snakke om det, Filip.
At bearbejde det, ikke?
Og du skal i hvert fald vide, at jeg er her for dig.
Hun krammer ham halvt bagfra.
Nanna spytter sit tyggegummi ud, klapper sig selv på lommerne.
Hun tænker mere og mere på Filip.
Hun troede, at hun havde glemt ham, men det hele har åbenbart ligget og ulmet under overfladen.
Hun tager et nyt stykke tyggegummi fra pakken, på én gang tændt og rasende.
Hun kommer i tanke om dengang, han overbeviste hende om det skadelige i at gå til psykolog, og drejer ned mod en café, hvor hun skal mødes med en veninde.
Hun har altid følt sig lidt ramt af Filips foragt.
For det var jo rigtigt, at hun og mange andre fra kostskolen gravede og gravede i deres forhold til mor og far, deres evindelige barndom.
Hvad nu, hvis man bare er den, man er?
Hvad nu, hvis livet bare er besværligt?
Da hun kommer hen på Frontpage, sidder Lena allerede med en kop kaffe og ryger.
Hun kan åbenbart se det på hende:
- Filip?
En time senere er hun opløftet og overbevist om, at der er en grund til det hele.
Der er en grund til, at de stadig er i hinandens liv så mange år efter.
Der er en dybere mening med, at de først er klar nu.
Er det ikke det, man siger om kærligheden?
At man skal være over en vis alder, før man kan forelske sig i et andet menneskes sjæl?.
Åh, hun er parat!
Hun er parat nu\
Filip ligger og sover på sit værelse.
Nanna betragter ham først fra en stol, så kravler hun ned under dynen til ham.
Hun stryger ham over ryggen, lader en hånd glide ned mellem hans ben.
Han giver en lyd fra sig, vender sig om på siden, stadig sovende, som om han modtager et forkert signal.
Nanna tager sin T-shirt af, overvejer at smide bh’en, men den kan han altid tage af hende.
-	Nanna?
Han får et chok.
Et øjeblik har hans krop fortalt ham, at det er Cecilie.
-	Hvorfor ligger du her?
-	Hvorfor tror du?
Han gemmer sit hoved i armen og undrer sig:
Har han ikke aftenen
forinden forklaret både hende og Morten, at han ikke aner, hvor han står, at han muligvis vil være nødt til at sælge alt?
Har han ikke sagt, hvor meget han savner Cecilie og aldrig har ønsket sig at blive skilt?
Hvorfor fanden ligger hun dér og spinder som en kat?
Han gentager, at han gerne vil være alene, og hun rejser sig op, blinker til ham, før hun lukker døren med et lille klik.
Hun vil lave morgenmad til ham.
Han er træt nu, men hun er sikker på, at han vil blive glad, når han først forstår, hvad hun vil.
Han tror måske, at han savner Cecilie, men det er bare vanens magt.
Det er dette, han har gået og ventet på, dette, der skal redde ham, tænker hun.
For selvfølgelig har han gennem årene undret sig over, hvorfor hun holdt afstand dengang på Birkerød Statsskole, hvorfor hun afviste ham.
Hun er klar med det hele i køkkenet, æg og bacon, ristet brød, men Filip står bare i døren og klør sig i håret, han har taget pyjamasbukser på.
Da han siger nej tak til morgenmad, inviterer hun ham
på frokostrestaurant.
Måske en friskfanget fisk?
Noget let og sommerligt?
Han ved ikke, hvorfor han siger ja.
De bestiller rødspættefileter, og hun rækker en hånd ind over bordet.
Hun ser ham i øjnene og forklarer, hvad det er, hun har kæmpet med i alle årene.
Hun forklarer, at det er så skamfuldt og svært at sige højt, men at hun nu ... hun vil sige noget om at være klar.
Han bliver utålmodig, trækker hånden til sig:
-	Hvad er det, du vil sige, Nanna?
-	...
og Mortens hjælp.
Jeg vil sige, at jeg har det meget bedre, Filip.
At jeg nu omsider føler, at jeg er klar til at have nogen tæt på.
-	Hvad fanden snakker du om?
Tæt på?
Er det dig og mig, du mener?
Tjeneren kommer med deres rødspættefileter, Nanna stirrer ned på sin, som om det er den, der har ødelagt det hele.
-	For helvede, Nanna.
Det er jo 100 år siden!
Hvis Cecilie kom gående her, siger han og nikker op mod grusstien - ville jeg da tage hende tilbage, sådan her!
Han knipser med fingrene.
-	Fatter du ikke, at jeg har mistet det hele?
Fatter du ikke, at jeg er ligeglad med alt?
Han kigger på hende, er rystet over, at hun har så lidt situationsfornemmelse, er så ufatteligt upassende.
Og er det ikke sådan, det altid har været med hende?
Enten skal hun omklamre én med sine forbandede følelser, eller også er hun helt væk, nærmest forsvundet.
Han kigger på hende og ser pludselig, hvor grim hun også er: uren hud, poser under øjnene.
-	Jeg orker ikke det her, siger han og smider 500 kroner efter hende.
Det tager noget tid, før hun kan rejse sig, og da hun endelig gør det, er det, som om kroppen ikke lystrer.
Hun er sikker på, at alle ved de omkringliggende borde har hørt det hele.
Alt.
Hun sender en kort SMS til Morten, hun ringer til Lena for at sige, at alt er OK.
Hun vil ikke op i lejligheden.
Hun går rundt om Søerne, hun må virkelig gøre noget nu: Hun har ventet for længe, hun ved ikke, hvad hun har ventet på.
Hun bliver dårlig, når hun tænker på, hvad hun har gjort ved sit liv, sit ikkeliv.
Hvordan har hun dog kunnet holde det ud?
Hvordan har hendes venner kunnet holde hende ud?
Oppe i lejligheden hører hun Filip inde på sit værelse og tænker, at hun er nødt til at flytte samme dag.
Hun går ind og pakker en rygsæk, hun banker på hos Filip og råber gennem den lukkede dør.
-Jeg smutter nu!
Morten kommer mosende ind ad døren klokken fem, han har ikke fået SMS’
en fra Nanna, for hans telefon mangler strøm.
Det er jo en joke, en pedel, der ikke har en simpel oplader.
Men selvom han er træt efter arbejdet, er der sjældent noget med at slappe af, når han kommer hjem, tværtimod, det er nu, det rigtige arbejde begynder: arbejdet med at passe på sine to kuldslåede venner.
-	Fandeme godt, de har mig, hvisker han til sig selv, mens han undrer sig over, at de aldrig selv tænker på at støvsuge og vaske op.
-	Hallo?
Han kalder ud i lejligheden og regner med, at de begge er hjemme.
Nanna befinder sig allerede på Blågårds Plads.
Hun har allerede mødt én, hvis lejlighed hun kan låne, hun har allerede
fået udleveret nøglen.
Hendes tandbørste stikker op af en lomme i rygsækken.
Hårbørsten holder hun i hånden.
Filip er stadig inde på sit værelse, han svarer ikke på Mortens kalden.
Han forstår stadig ikke, hvad der er sket.
Hvordan kunne Nanna dog tro, at han var det mindste interesseret i hende?
Hvordan havde hun dog fået den idé?
Han ligger med armene over hovedet, halvt påklædt, halvt dækket af dynen.
Hvordan kan man leve, når man forstår så lidt af verden, som han gør?
Hvad er formålet med bare at blive ved og ved?
Når man ingenting forstår?
Jo, han kan da godt regne ud, hvad en psykolog ville pege på, hvis han kom i kloerne på sådan én.
En psykolog ville kigge alvorligt ud over kanten på sine psykologbriller og sige:
Sådan er det at blive skilt.
Det er en livskrise.
Skilsmissen påvirker ikke bare dig, den vil også ødelægge noget i dine børn.
Bare tanken.
For evigt.
Ødelægge.
Noget.
For evigt.
Børn.
Han krummer sig sammen, vender hovedet ind mod væggen.
Han kan jo ikke have ondt af sig selv.
Skilsmisser er jo nærmest dagens orden.
Er der overhovedet nogen, der ikke bliver skilt efterhånden?
Cry me a river.
Jeg kan tåle mosten, tænker han.
Men så er han alligevel så ked af det, at det føles umuligt at rejse sig, og hvorfor skulle han?
Hvorfor blive ved?
Hvis ikke han, som har været heldig på så mange måder, kan få et godt liv, hvem kan så?
Så er det nok bare livet, der er sådan: fuldt af lort.
Fuldt af fucking lort.
Han krummer sig endnu mere sammen, det bliver aldrig rigtip.
Han græder nu, noget skrider og falder ned og ned.
Han hører Morten komme.
Han råber, at han gerne vil være alene, hans stemme knækker over, han hulker.
Og Morten kommer alligevel ind.
Morten sidder ved siden af ham, lægger en hånd på hans skulder.
-	Jeg forstår dig godt, siger han.
-	Forstår? gentager Filip rasende ned i puden.
- Du forstår ikke en skid, Morten.
Vi to er ikke ens.
Filip trækker vejret dybt ned i lungerne, beslutter sig for, at han må gå en meget lang tur.
Måske ud til Utterslev Mose og tilbage igen.
Han har lyst til at ryge, men han gør det ikke.
Mærkeligt, at trangen aldrig er forsvundet.
Han må gå det væk.
Han må blive fysisk træt.
Han går ud af byen, tilbagelægger fliser.
Han tæller dem.
1-2-3-4.
Er han ved at blive sindssyg?
Hvordan starter sådan noget?
På Ydre Nørrebro finder han et kælderværtshus, en enkelt drink vil få ham til at falde til ro.
Bare en enkelt.
Han drikker tredobbelte rom, men det hjælper ikke.
Han må gå, han må have det ud af kroppen.
Han når lige at tænke det, så kaster han op ved siden af et busstoppested.
Han tørrer munden af i ærmet.
Han går ind på en byggetomt, pisser op ad noget udtværet graffiti.
To unge kvinder passerer ude på vejen, griner på en måde, der provokerer ham.
Han lyner op og går videre.
Egentlig synes han, at ungdommen er trættende.
De er så uansvarlige og babyagtige at se på med deres allestedsnærværende telefon.
Enten er det en telefon eller også er det en colaflaske.
Måden, de altid går og glor på den telefon.
Måden, de bliver desperate, hvis de ikke kan finde den.
Hvad bliver det næste?
At de skal indlægges og behandles for skærmafhængighed, som om de var en flok narkomaner?
Han hader måden, de ser forpjuskede ud med deres hættetrøjer, måden, de ligner gadedrenge, mens de bruger penge
som milliardærer.
Verden er én stor fucking buffet for dem.
Ikke til at holde ud.
Før han ved af det, er han nede på et andet kælderværtshus.
Før han ved af det, er han fuld.
Han siger til sig selv, at han skal passe på.
Du skal ikke drikke mere, hører du?
Han får øje på en ung kvinde i baren.
Han vil snakke med hende.
Han vil sige noget, han ved ikke lige hvad.
Han ser ikke, at hun står og snakker med en anden.
-	Smut, gammelfar, siger hendes ledsager pludselig.
Gammelfar?
Han er chokeret.
Hvad er det for en måde at tale på?
Forvirret skynder han sig ud på gaden, han må endelig ikke gå tilbage.
Han skal ikke drikke, han skal ikke slås.
Så hvorfor går han tilbage?
Gammelfar?
Hvorfor har den fremmede mand kaldt ham dét, han vil bare spørge.
Så vil han gå igen.
Ikke drikke, ikke slås.
Ikke drikke.
Ikke slås.
Drikke, slås.
De står helt oppe for enden af baren, den fremmede mand er tæt på at kysse pigen.
Move in for the kill, tænker Filip, som om hun var et byttedyr.
Filip prikker manden på skulderen og siger, at han ikke vil forstyrre, bare lige sige, at han altså ikke er nogen „gammelfar.
“Der er ingen grund til at være så nedladende.
Han vil bare snakke.
Ikke drikke, ikke slås, kværner det stadig i hans halvbedøvede hjerne.
Drikke, slås.
Han nikker til kvinden og siger, at hun jo selv vælger, hvem hun vil tale med, der er ingen grund til at være grov, vel?
Han smiler til manden, parat til at gå.
Han drejer om på hælen.
Ikke drikke, ikke slås.
Han hører noget bag sig, vender sig om, han vil ikke slås.
Kvinden trækker manden tilbage.
-	Lad ham nu være, Lars.
Han går hele vejen tilbage til Søerne.
Han ved ikke, hvor lang tid der er gået.
Han har det lidt bedre, end da han forlod lejligheden.
Han går ind på Kroteket for at få en øl.
Bare en enkelt og så hjem.
Han hilser på flere forskellige, men han snakker ikke med nogen.
Han tømmer sin øl og går ned ad Blågårdsgade.
Han har ikke drukket sig fuld, han er ikke kommet op at slås.
Han er næsten hjemme.
Den mand, der står lænet op ad muren, halvt skjult i skyggen, kan ikke tro sit held.
Dette er, hvad han har ventet på så længe.
Der skal ikke være andre.
Det skal være sådan: et helt rent opgør.
Hævn.
For satan, hvor skal det blive godt at få det ud af kroppen.
Adrenalinen prikker på tungen.
Hvor skal han dog fortryde, hvad han har gjort.
Manden står stille, men alt inde i ham er i oprør.
Han skal ikke dø, han skal bare have en lærestreg.
En lille lektion i, hvordan det føles, når man pludselig er den, der ligger nederst.
Han skal mærke konsekvensen af sine handlinger, skal han.
Hver muskelfiber er tændt.
Han rører sig ikke, han står helt stille, som er han en del af skyggen, af mørket.
Først når Filip er lige ude foran ham, vil han samle hænderne og fælde ham.
Tak for sidst, synger det i hans hoved.
Tak, fordi du fik mig smidt ud af mit eget hjem, og tak, fordi du ikke engang ved det.
Billedet af noget hårdt, noget metallisk.
Han samler hænderne og hugger til.
Hele kroppen er ét langt stræk, én lang udløsning af kræfter.
Filip udstøder et forbavset skrig, træder tilbage, råber på hjælp, vakler.
Han kan ikke se, hvor det kommer fra.
Han får et slag på kæben, i maven.
Som i slowmotion ser han den kolde, gustne hud, øjnene.
Er det en regnfrakke?
Igen et slag, først i ansigtet, så i maven.
Filips forsvar kommer i bølger, han tager over, men kun glimtvis.
Tiden er forvrænget, omgivelserne er væk.
Filip vil have ham ned, under kontrol.
Han prøver at sparke til ham, fælde ham, men han kan ikke få nok kraft i sparket.
Han mærker en skarp smerte ved næseroden.
Noget varmt, der løber ned over munden.
Han får ilt nu.
Han kan slås.
Han er ovenpå, han er nede.
Han vil ikke give slip.
Hvad fanden sker der?
Hvad fanden i helvede sker der?
Hvorfor dette?
Pludselig en voldsom desperation, følelsen af at bløde.
Han må have det her standset, det må stoppe.
Han går ind mod muren, prøver at sparke manden i skridtet.
Manden vrider ham rundt, presser ham ind mod muren.
Han stønner, hans arm er ved at brække.
Måske er den allerede brækket?
Hold kæft, det gør ondt.
Han falder ned, mærker et spark mod maven, mod halsen.
Han kan ikke rejse sig.
Han kan ikke forsvare sig mere.
Forsvarsløst kød.
En skramlen.
Mandens åndedrag er lige ud for hans øre.
Skramlen igen.
Stemmer.
Er der nogen?
Han prøver at rejse sig, han vil sige noget.
Men nu giver han slip, nu falder han tilbage i et sødt mørke.
Han overgiver sig.
Stemmerne over ham, de løsrevne ord, „politi“, „ambulance11.
Lyden af en bil, der standser.
En mand, der med jysk accent spørger, hvad der er sket.
En eller anden lyser ind i hovedet på ham, spørgsmålet:
- Vil du melde det?
Han har en følelse af tyngde, skyld.
Det er umuligt at bevæge sig, umuligt at svare.
Og da han ikke svarer, intet.
Mørke.
Nanna er blevet ringet op som den første.
Hun er bekymret, Cecilie er anderledes opgivende: bare typisk Filip!
Nu må hun aflyse sin planlagte rejse til Maldiverne og være der både for ham og for børnene.
Meget irriterende, meget ubelejligt.
De besøger ham på hospitalet.
Nanna og Cecilie diskuterer sammenbidt, hvad der er sket.
Cecilie føler sig taknemmelig over, at Filip trods alt har sine gamle venner.
Nanna har forandret sig, bemærker hun.
Det er, som om der er faldet ro over hende.
Hun og Morten er blevet kærester.
Fra Iben har hun også hørt, at de drømmer om at få et barn.
Det er meget sødt, men også lidt sent, forekommer det hende.
Lidt pinligt, faktisk.
Hvorfor er folk begyndt at få børn, efter de er blevet 40?
Hun går hen til Filip, retter lidt på hans pude.
Hun er ikke fri for at føle, at det også er hendes skyld.
Det liv, hun drømte om, har aldrig været noget for ham.
Hun læner sig ned og kysser ham på panden.
Iben står lige bag sin mor og tror, at det hele skyldes skilsmissen.
Hun er sikker på, at hendes far savner hende og Ivan så meget, at han er ligeglad med sit liv.
Hun er sikker på, at han ikke kan klare sig alene.
Filip er bevidstløs, da Iben bøjer sig ind over ham og spørger:
- Vil du overhovedet leve, far?
Hun har hans mørke krøller og brune øjne.
Hun er lige blevet tretten, hun har næsten samme alder, som Filip havde, da hans mor døde.
Nanna kan ikke se på Iben uden at føle sig en lille smule forelsket.
Tænk, at Filip har fået sådan en smuk datter!
Hun har lyst til at passe og pleje Iben som en lille fugleunge, dryppe vand i næbbet, stryge de små fjer med en finger.
-Vil du overhovedet leve, far?
Stemmen er lidt højere.
Iben nærmest ligger ind over ham, hun stryger ham over håret og tilføjer:
-Vil du ikke nok?
Hun græder højt, både Nanna og Cecilie står for enden af sygesengen.
Filip vågner flere timer senere, han er langt, langt inde i kroppen.
Han begynder at ane konturerne af rummet, lyset, omrids af mennesker.
Det gør helvedes ondt i brystet, han prøver at trække vejret.
Han mærker Iben tæt på, han forsøger at række ud efter hende, men det er kun den ene arm, der løfter sig.
Han vil sige, at han er ked af det, ulykkelig, men han er ikke sikker på, om det kommer ud af ham.
-	Jeg elsker dig, Iben, siger han så.
- Jeg vil gøre alt for, at du er glad.
Hvor er din bror?
Han besvimer igen, og da han vågner, står der tre sygeplejersker rundt om ham, de er i gang med et eller andet.
Han må ikke få noget at drikke.
Det næste, han husker, er, at Morten og Nanna sidder ved siden af ham.
Nanna har tårer i øjnene og siger noget med, at det ikke må ødelægge hans liv.
Hun dupper hans pande med en fugtig klud, han er hjemme, hans gamle venner slår ring om ham.
Kroppen har stadig ikke forstået, hvad der er sket.
Er det et mareridt?
Han rører sin ømme læbe, smager blod.
Morten tilbyder ham en Gammel Dansk og sværger, at han vil smadre den person, der har opført sig sådan.
Altså, hvad er det også for noget?
Kan man risikere at blive overfaldet i sit eget kvarter?
-	Stop nu det dér, siger Nanna.
- Det er bedre, hvis du går ud og laver en kop te.
-Te?
Morten ligner ét stort spørgsmålstegn.
-	Vil du have te, Filip?
Nanna taler til ham, som om han er et barn.
Den samme omsorg i stemmen, den samme retten på puden, blikket.
Hun kysser ham på panden og gentager det, hun lige har sagt:
-Du må ikke lade det her ødelægge dig, vel, Filip?
Han hører ordene langt væk.
-	Nej, selvfølgelig ikke, hvisker han, han aner ikke, hvad hun taler om.
Han forsøger at røre sig, men mærker en jagende smerte i hele den ene side af kroppen.
Morten kommer med te og tekrus på en bakke, men Nanna genner ham hurtigt ud ad døren igen.
Hun stiller en kop te på natbordet og går også selv ud.
Filip skal åbenbart sove nu.
Han stirrer ind i den tomme væg.
Han hører de andres stemmer i køkkenet.
Er det mon ham, de snakker om?
Han kommer i tanke om et trusselsbrev, han fik lige efter finanskrisen.
Er det en af pantebrevslånerne, der har hævnet sig på ham?
Men hvorfor?
Al gæld er blevet overtaget af Finansiel Stabilitet.
Hvad er der at komme efter?
Dengang var Cecilie bange.
En aften havde hun været sikker på, at hun kunne se fodspor i græsset, og hun havde insisteret på, at de fik opgraderet deres tyverisikring.
Kunne det virkelig være en slags hævn?
Der var jo ikke nogen optakt.
Der var jo ikke nogen ordveksling, ingen kontakt.
Bare lyden af nogle fodtrin, noget, der ramte ham hårdt.
Fuck, altså.
Skal han nu gå og være bange, hver gang han skal på gaden?
Skal han gå og kigge sig over skulderen?
Han hører døren blive åbnet på klem.
Nanna kigger ind:
-	Jeg sagde, du skulle sove, ikke?
Da Morten og Nanna har været hos ham i nogle dage, flytter de tilbage til Gartnergade, hvor de har fået en lejlighed.
Filip er stadig bange og har en følelse af, at han er nødt til at gå ud i mørket for ikke at blive endnu mere bange.
Når han er hjemme, føler han, at han gemmer sig, når han er ude, er han på en eller anden måde i kontakt med det.
Han vil åbne det.
Hvem fanden var det også, der tævede ham?
Går vedkommende stadig rundt derude?
Han skal nok få det opklaret.
Han går ned på Kroteket, lader en bemærkning falde.
-	Jeg kender én, der er blevet overfaldet.
Jeg vil gerne finde gerningsmanden, siger han.
-	Så ring til politiet, siger folk.
En morgen vågner han fuldt påklædt i entréen.
Igen en underlig lyd, en forstyrrelse, nogen, der vil ham noget, men hvad?
Er det naboen?
Er det den mand, der har forfulgt ham?
Er det nu, det kommer?
Skal han have tæsk igen?
Han er bange, men han er også fuld.
Han rejser sig så forsigtigt som muligt, han vil ikke afsløre sig.
Han tænker, at han bør have et våben, men så stivner han.
Det banker igen.
-	Gå! råber han.
Nogen svarer et eller andet, og han går over mod døren, overbevist om, at han er ved at gå i en fælde.
Han kigger ud gennem dørspionen og forstår ikke, at det bare er Morten.
Han åbner døren på klem.
-	Hvad vil du? hvisker han skeptisk.
-	Jeg vil snakke med dig, siger Morten roligt.
-	Du kender mig ikke, siger Filip.
-	OK, siger Morten.
- Nanna har sendt mig.
Hun er bekymret for dig.
Kan du ikke tage dig lidt sammen?
Synes du ikke selv, det er lidt ynkeligt at drikke sig ihjel?
-Jeg har det fint, siger Filip.
-	Ja, siger Morten.
- OK.
Nå.
Før han ved af det, hører han trin på trappen, Morten er væk.
Filip synker sammen i stuen.
Det er virkelig på tide at komme videre.
Skilsmisseforhandlingerne går godt, og selvom Filip ikke kan eje noget, så har han en lejlighed og en lille pose penge gemt væk på en hemmelig konto.
Cecilie har fået en lejlighed lige ved siden af Waterfront Shopping.
Børnene har fået hver deres værelse.
De passer deres skole, laver lektier og har det godt, forsikrer Cecilie.
I øvrigt synes hun, det er på tide, at han kommer på besøg, hun forlader gerne lejligheden et par timer.
-Men snart vil jeg være klar til, at vi kan være sammen, alle fire, forklarer hun.
- Snart vil alt føles helt ... normaliseret.
Filip stønner
, men siger ingenting.
Normaliseret?
Han føler sig så ensom.
Hvem vil savne ham, hvis han er væk?
Hvem vil opdage det, hvis han pludselig dør?
Om aftenen går han igen på Kroteket for at dulme nerverne.
Han beslutter sig for at drikke én øl, og når den er tømt, vil han gå hjem til sig selv, affinde sig med at blive normaliseret.
Jeg skal nok, tænker han, jeg skal nok.
Jeg går nu.
Jeg vil også vare en levende død.
Præcis som resten af Danmark.
Han er halvvejs færdig med sin øl, i tankerne er han allerede gået.
En mand kommer og dunker ham i ryggen, smiler og siger, at han skylder ham en øl.
-	Gør jeg det?
Filip kan ikke placere ham.
-	Lige et øjeblik, siger han og går ud på toilettet, pludselig urolig for, hvem manden er.
Da han kommer tilbage, er manden væk.
Han kigger undrende over på bartenderen.
-	Hvem var det? spørger Filip.
-	Aner det ikke, siger bartenderen, der er ved at tørre et glas.
Filip har en følelse af, at nogen betragter ham.
Han tømmer sin øl, råber farvel til dem, der sidder nede ved bordene i den anden ende.
Døren smækker bag ham.
Er han klar nu?
Er han klar til at blive normaliseret?
Han kan jo ikke blive ved med at rase mod det uundgåelige, vel?
Han kigger ud på Blågårds Plads.
Er der nogen, der betragter ham?
Han slår det hen, går ned mod Baggesensgade, op ad opgangstrappen som en gammel mand, der har opgivet nogensinde at have sex igen.
Han går i seng uden at tænde lys og falder i en tung, drømmeløs søvn.
Efter en uge, hvor han har sovet om dagen og drukket om natten, indser han, at han er nødt til at stå op om morgenen, komme ud og møde mennesker, pleje sit netværk, som det åbenbart hedder nu.
Til en reception i Lille Strandstræde møder han Gitte.
På dette tidspunkt ved han stadig ikke, hvad der er blevet af Stroffner.
Han har ikke taget telefonen, siden Lehmann Brothers gik konkurs.
Han forestiller sig, at han sidder et sted på Longboat Key Club med en klirrende drink.
Alle ved selvfølgelig, at Filip er gået konkurs, men netop derfor er det vigtigt at cirkulere.
Han forstår ikke receptioner.
Han har ikke sovet så godt og føler sig stadig deprimeret.
I stedet for at udveksle ligegyldigheder har han lyst til at spørge de omkringstående, hvorfor man overhovedet skal leve.
Kan de ikke se, at livet er én lang nedtur, hvor man lidt efter lidt bliver frarøvet det hele, som i altf
Han har lyst til en smøg, til at gå ned på gaden, sætte sig i en solplet.
Men på vej hen mod udgangen får Gitte øje på ham.
Hun baner sig vej gennem mængden, storsmilende, overskudsagtig, glad.
-	Jamen
, hvad pokker, siger hun og rækker ham hånden.
-	Hvor er det lang tid siden!
Hvor er det dejligt at se dig!
Hendes glæde smitter, Filip kan ikke lade være med at smile.
-	I lige måde!
Direktør for Danco, mor til tre, siger han.
-	Og ikke fraskilt, vel?
-	Naturligvis ikke, siger hun og bobler.
- Er jeg virkelig så let at gennemskue?
-	Ja, siger han.
- Men passer det?
-	Ha, ha, ja.
Bortset fra at Peter havde én med, da han flyttede ind, ikke?
Så næsten.
Tre børn og én på gule plader.
Hun bemærker hævelserne ved det ene øje, men hun siger ikke noget.
-	Hvad med dig, siger hun.
- Er du glad?
-	Mægtig glad, siger han.
- Jeg er gået konkurs, jeg er ved at blive skilt, og for nylig blev jeg overfaldet.
-	Åh, gud, siger Gitte.
- Det var da forfærdeligt.
-	Jeg føler mig så ensom, siger han, men Gitte lader, som om hun ikke hører det.
Hun har lyst til at røre ved hans hævede øje, hun rykker lidt tættere på ham.
Filip mærker det omgående: den gamle nærhed.
Tænk, hvis de havde fået det barn dengang.
Livet ville være blevet helt anderledes.
På vej hjem slår det ham, hvor ligeglad han er med det hele.
Der er det med børnene, ja.
Men alt det andet.
Betyder det noget?
Han går ned gennem Strøget, føler sig udenfor.
Alt, hvad han ser, er én lang påmindelse om, at han har spillet sine kort forkert - og tabt.
Var jura overhovedet det rigtige studie for ham?
Var Cecilie den rigtige kone?
Valgte han rigtigt?
The answer, myfriend.
Han får den tanke, at han bør starte sin egen praksis et sted i provinsen.
Måske et lille kælderforetagende, der skal hedde Ret & Rimeligt.
Så kan han hjælpe folk, der føler sig magtesløse over for systemet.
Almindelige mennesker, der er kommet i klemme.
Vil det ikke være meningsfuldt?
Han kommer til af grine af sig selv.
Det er jo bare anger
fra hans side.
Fucking bondeanger.
Han kommer aldrig til at hjælpe folk i nød.
Hvorfor skulle han dog det?
Kort efter får han en uventet, men vellønnet konsulentopgave for Indenrigsministeriet, som gør, at han kan klare sig, han kan tilmed arbejde hjemmefra.
Han tilbringer mange formiddage på Kaffesalonen, går tænksom rundt om Søerne, handler i Irma om formiddagen sammen med pensionisterne.
Han besøger Christian, og lederen bekræfter ham igen og igen i, at Blomsterhøjen er det helt rigtige for ham.
Ja, ja, tænker han mørkt, når han kører derfra.
Som om der overhovedet er noget i verden, der er rigtigt.
For første gang besøger han Iben og Ivan ude ved Water-front Shopping, og Iben laver aftensmad til ham.
Ivan viser ham alle sine nye spil, men han har svært ved helt at holde koncentrationen fanget.
I stedet spørger han:
-	Skal vi gå en tur ned på havnen?
-	Skal vi cykle op langs Strandvejen?
-Skal vi spille fodbold i Bernstorffsparken?
Han er som en insisterende sælger af gode forslag, han trænger sådan til at komme ud af lejligheden med børnene, ikke mindst fordi han hvert øjeblik risikerer at få øje på noget, Cecilies nye kæreste har efterladt.
En aftershave.
Et ur.
Det er forfærdeligt, da han skal gå.
Fuldstændig som at hugge en arm af og bare betragte blodet strømme ud på gulvet.
Skilsmisse, skilsmisse, skilsmisse.
Han forstår det stadig ikke.
Ganske vist var det aldrig den stærke, ubrydelige union, han havde håbet på.
Det var aldrig ryg mod ryg.
Og alligevel synes han ikke, at det var grund nok til at blive skilt.
Nu risikerer han, at han aldrig lærer sine børn at kende.
Da han begynder at tjene penge igen, køber han nye designermøbler på Lauritz.com.
Han tænker på det som en trøst, han tænker: Måske vil det gøre mig glad?
Måske kan jeg hver dag nyde linjerne i dette smukke design?
Måske vil det være godt for mig?
Ret hurtigt bliver han træt af de designermøbler.
I stedet går han over til delikatesser i Indre By.
Han går over Dronning Louises Bro med en følelse af, at den ikke fører nogen steder hen.
Han overvejer at lade håret gro.
Ikke fordi han vil have hestehale, men bare fordi han ikke behøver at ligne en karriereadvokat mere.
Nanna har mange gange sagt, at hun savner hans krøller.
Han ligger på sin ottoman og betragter de spredte skyer.
Det eneste, han rigtig ønsker sig, er at være sammen med sine børn.
Han forestiller sig, at han spiser frokost med sin mor og far på terrassen på Botoften.
Han forestiller sig, at de stadig er sammen, at de er glade, og også at han gør dem glade.
Hvor er det dog lang tid siden, at han har haft denne barnlige følelse, denne buldren op gennem haven for at vise ens mor noget, en fedtet frø.
Det er vel for Ibens skyld, at han begynder at gå på dates.
Han har prøvet at forklare hende, at man sagtens kan være lykkelig alene, hun skal ikke bekymre sig.
Alligevel bekymrer hun sig.
Alt for meget.
Han kigger på Nanna med en følsomhed, ikke mange forbinder ham med:
Skal jeg virkelig?
Har mit hjerte ikke snart gjort sin pligt?
Men Nanna lægger en hånd på hans skulder og smiler til ham.
Hun har for længst tilgivet ham, at han ikke vil have hende.
Hun kysser ham i håret og siger, at hjertet ikke lukker sig helt, ikke før man dør.
Han er ikke overbevist.
Men nyheden om, at Cecilie ikke bare er blevet gift, men nu skal flytte sammen med den mand, hun mødte i Hørsholm
Golfklub, allerede før skilsmissepapirerne var underskrevet, får ham ud af starthullerne.
Han ringer til Nanna og siger, at han er klar.
-Finder du så nogen, jeg kan date?
Hun indvilger i at lave en datingprofil til ham og undrer sig over, at han slet ikke er interesseret i at få sit password.
-	Det må du tage dig af, siger han.
- Datingprofil, gentager han.
- Sikke et ord.
Den første, han „dater“, er ikke noget for ham.
Hun har dårlige manerer.
Hun er så ordblind, at hun er ude af stand til at læse menukortet korrekt.
Han har ellers glædet sig.
Hans motivation er startet i minus, men efterhånden har han bygget en hyggelig drøm op.
En at gå tur med.
En at blive gammel sammen med.
De skal mødes på en indisk restaurant på Nørrebrogade, han kommer i god tid.
Han vil have et godt bord, overblik over lokalet.
Han vil signalere ro.
Han vil signalere omsorg.
Da hun endelig kommer, nærmest vælter hun over til bordet.
Hun svarer, før han har nået at færdiggøre sine sætninger.
Langt lyst hår, store bryster.
Under forretten får hun noget mellem tænderne.
Bagefter undskylder hun.
-	Det gør da ikke spor, siger han.
- Jeg er kun glad for, at du slapper af i mit selskab.
Den anden, han „dater", er også en, Nanna har fundet.
Nanna siger, at de passer godt sammen.
Men på hvilken måde?
Jo, hun er også fra Hellerup.
Han er foruroliget over dette.
Hellerup?
Er det virkelig det eneste, Nanna forbinder ham med?
Igen mander han sig op, op, han vil møde nogen.
Han vil leve igen, siger han.
Han kommer i god tid.
Han får
et bord, hvor han kan sidde med ryggen op mod væggen.
Stearinlys.
Efter fem minutter taler hun om sex.
Hun fortæller, at hun har været nødt til at onanere, før hun skulle ud ad døren.
-	Hvor er det dejligt, at du fortæller mig det, siger han.
-	At du føler så stor tillid til mig allerede.
Han skænker vin for hende, han betaler regningen, mens han tænker: Løbet er kørt.
Der er kun freaks tilbage.
Da han senere forklarer Nanna, at han frygter, at alle de gode er taget, mener Nanna, at han er for krævende.
-	En voksen kvinde er fuld af fejl, Filip.
Nøjagtig ligesom dig selv.
Er det dig selv, du ikke vil møde?
Sådan spørger hun.
-	Er det dig selv, du ikke vil møde?
Alligevel siger han ja til endnu en date, og denne gang skal han møde én, der hedder Birgithe.
Det er lørdag aften, og han sidder klar på den restaurant, Nanna har valgt.
Tjeneren sender ham et nik, han ikke kan tyde, hans bukser strammer en smule over maven.
Han er tæt på at tage sin telefon op af lommen, men har lovet sig selv at lade være.
Han skal tisse.
Han smutter ud på toilettet, og derfor ser han ikke Birgithe gøre sin entré, derfor ser han ikke hendes hår løfte sig, blikket, der nærmest skærer sig gennem lokalet.
Hun tror, hun er kommet først, og får anvist et bord.
Hun ser brysk ud.
Hun har været socialrådgiver i mange år, hun har set for meget.
Egentlig fatter hun ikke, at hun overhovedet er taget på date.
For det første har hun social angst.
Det kan bryde ud, hvert øjeblik det skal være.
For det andet tror hun ikke rigtig på kærligheden mere.
Hvordan skulle man kunne det, når
verden ser ud, som den gør?
Kærlighed er bare lidt glattelak hen over menneskets sande natur.
Magt.
Begær.
Kontrol.
Hun piller ved sin mellembrune håndtaske, kigger tomt ud i luften.
En mand kommer ud fra toiletterne,
sætter sig med ryggen mod væggen.
Hun genkender ham ikke, selvom hun har set hans profilbillede.
Kors, hvor ser han dog imødekommende ud.
Han venter sikkert på sin kone.
Typisk.
Folk og deres forbandede ægteskabslykke.
Hun forstår ikke, hvordan folk bærer sig ad, hvordan de kommer ind i ægteskabet.
Det er en veninde, der har presset hende til at tage af sted, „komme ind i kampen,“ som hun kalder det med en grim metafor.
Hun har kun sagt ja, fordi hun følte sig ensom.
I mange år har hun trukket sig længere og længere væk fra verden, hun er sågar flyttet højere og højere op i den andelsforening på Nørrebro, hvor hun bor.
Især efter hun blev fyret.
I begyndelsen nød hun udsigten, stilheden en søndag morgen.
I begyndelsen nød hun, ja, triumferede hun over, at hun endelig var kommet væk fra andre mennesker, endelig var hun kommet op i sit rette element.
Endelig!
Men snart tog hun sig i at ringe til sin veninde flere gange dagligt, snart mærkede hun ensomheden som en form for udtørring.
Hendes veninde insisterede på, at hun oprettede en dating-profil.
- Hvis det ikke kan være anderledes, havde Birgithe sagt.
Hun havde godkendt venindens udkast til en profiltekst, og pludselig havde veninden så sagt, at der var bid.
Hun tømmer det glas, tjeneren er kommet med, i ét drag, hun lader håret falde tilbage og er klar til at gå igen, da den
imødekommende mand, der sidder og venter på sin kone, insisterer på øjenkontakt.
Hun stirrer tilbage.
Hvadfanden glor du på?
Hun har lyst til at spilde det fulde omfang af sin frustration ud over ham.
Hun har lyst til at gå over til ham, sætte sig ved siden af ham og række ham det hele, en levende, blødende kræftsvulst.
Sådan: lige i skødet.
Hun stirrer.
Næsten som en reaktion sætter tjeneren lidt klassisk musik på, noget med violiner.
Fucking typisk, tænker hun.
Da hun har betalt, går hun op på gaden.
Lettelsen blander sig med skuffelse og bitterhed.
Hvorfor lod hun sig også overtale til at tage på date?
Hvorfor er hun så dum?
Holder hun aldrig op med at håbe?
Hun husker kun alt for godt, hvordan det var, sidst hun tog en tur i kærlighedskarrusellen: Folk var kun høflige, når de ville opnå et eller andet.
De lod, som om de ville lære én at kende, men i virkeligheden skulle de bare bruge én til et eller andet.
Enten skulle man vises frem til en familiefødselsdag, eller også skulle man være et stykke kød, de kunne onanere op ad.
Bagefter spurgte de i ramme alvor: Var det også godt for dig?
Det hele er så latterligt, så gennemgribende umuligt.
Hun går hjem, hun har sin mobiltelefon i lommen.
Først da hun er kommet helt hjem, ser hun, at der ligger tre SMS’er fra den mand, hun skulle have mødt.
Hvorfor er hun ikke mødt op?
Hvorfor har hun ikke meldt afbud?
Hun bliver varm i kinderne, kommer til at fnise.
Har han da været på restauranten?
Hun rødmer.
Kan det være ham?
Var han da ikke gift?
Filip er allerede nået ned til Søerne.
Han er næsten stensikker på, at det var hende, men hun nægtede at se i hans retning.
Hun tømte et helt glas rødvin i ét drag og stormede ud af
restauranten.
Han overvejede at følge efter, men så syntes han alligevel, at det var for anmassende.
Han tænker på, hvad han skal sige til Nanna.
Formentlig vil hun ikke tro ham, formentlig vil hun blive skuffet over ham.
Story ofmy life, tænker han: Jeg er den, der skuffer.
Han standser foran opgangen, han har ikke lyst til at gå op i lejligheden, han har ikke lyst til at være alene.
Han overvejer at gå en tur rundt om Søerne, men går så i stedet ind mod byen.
Der er flokke af unge mennesker, løse fugle.
Han overvejer at gå ned til Kroteket og spørge, om der er noget nyt, men så gider han alligevel ikke.
Gæsterne på Kroteket er så gamle, så indestængte.
Sikkert alkoholikere hele banden.
Han ser nogle unge mennesker,
bliver smittet af deres energi, han smiler og vinker og falder sammen igen.
Måske er det ham, der er indestængt?
I Indre By går han ind på et diskotek, han kan næsten ikke se noget i den dæmpede belysning.
Han bryder sig ikke om det farvede, blinkende lys.
Han nærmest falder ned i en rød plyssofa og tænker, at han bør gå hjem.
Så gå dog hjem, siger han til sig selv.
Byen tilhører de unge nu.
Han får udleveret sin jakke af en pige, han anslår til at være cirka tolv.
Tretten, måske?
Dagen efter begynder han at overveje, om det er ham, der er noget galt med.
Jeg kan ikke længere træffe de rigtige valg, tænker han dramatisk.
Han sidder i sengen med en søndagsavis på de bukkede knæ.
Et blødkogt æg står på en bakke, der truer med at glide ned på gulvet.
Han er kun iført underbukser, da han senere står i stuen og kigger ud over Peblinge Dossering.
Det slår ham, at han har været for flink.
Han skulle have taget flere konflikter med
Carsten og måske også med sin svigerfar.
Hvorfor skældte han egentlig aldrig Carsten ordentligt ud?
Hvorfor forlangte han ikke, at han fucking besøgte ham i New York?
Hvorfor krævede han ikke, at han lærte sine børnebørn at kende?
Hvorfor har han aldrig bedt sin svigerfar om at passe sit eget ægteskab?
Hvorfor har ingen fortalt Cecilie, at verden ikke er en forbandet slikbutik, hvor man bare rager ned fra hylderne?
Hvorfor har han ikke gjort det selv?
Han har jo ikke været hård nok, for fanden, han har jo ikke været en mand.
Senere sidder han helt tom i køkkenet.
Måske er dette en ny begyndelse for mig, tænker han trist.
Han rejser sig, tænder for det varme vand, klør sig i underbuksekanten, stiller ting i blød.
Lidt over middag kommer Nanna forbi for at høre, hvordan daten er gået.
Filip siger, at hun ikke behøver at lave flere dates til ham.
Han er blevet for gammel.
Desuden er kærligheden en illusion, siger han og skynder sig at trække i land, da han kommer i tanke om, at Nanna og Morten er sammen nu.
Hele den dag gør han rent, rydder op, han bærer tre sække med affald ned til storskrald.
Han tænker på, at Nanna prøver at blive gravid.
Det generer ham ret meget.
Han har en følelse af, at Morten og Nanna stjæler noget fra ham.
Og er hun ikke alt for gammel?
Da det bliver aften igen, vil han ud at gå en lang tur.
Det er søndag, der er stille.
Han vil gå, han vil også have lov til at være der.
Han vil ikke være den, der går hjem, fordi han er bange.
Det er som noget, han skal presse tilbage.
Han tænker på Ivan og Iben.
Måske vil de få det bedre uden ham?
Måske trækker han dem ned?
Måske er det ikke så fedt med en far, der er en
levende død?
En indskydelse får ham til at gå ned på Kroteket: og høre, om der er noget nyt siden sidst.
Folk aner ikke, hvad han taler om.
Han går hjem, smider sig i en sofa, hvorfra han kan se himlen.
Det er vel også noget: at betragte lyset forsvinde.
Han vågner først langt senere.
Et mareridt får det til at prikke i huden, blodet pumper rundt.
Et eller andet tæskehold forfølger ham ned ad en gade, han løber for livet.
Han vågner med en følelse af, at han har gjort noget forkert.
Af at han skal straffes.
Hårdt.
Men jeg har jo ikke gjort noget forkert, tænker han forvirret, mens pulsen falder.
Han går ud i køkkenet og tager en slurk af en romflaske.
Næste dag tager han ud til Mariebjerg Kirkegård, hvor hans forældre ligger side om side.
Han bør tage Christian med derud en dag.
Han bør vise Ivan og Iben, hvad de kommer af.
Han har en fantasi om, at han ankommer til sine forældres grav med sin kone.
Tanken om, at han er gift, tanken om, at han har et langt ægteskab bag sig, tiltaler ham.
Han åbner bildøren, han er så ensom, at det gør ondt.
I virkeligheden skal jeg slet ikke være sammen med nogen,
tænker han.
Ingen kan gøre mig tilfreds, jeg stiller for store krav.
Han mærker et sug i kroppen: lettelsen over i det mindste ikke at gøre nogen fortræd.
Han finder sine forældres gravsted, men synes pludselig, det er åndssvagt grænsende til tåbeligt at besøge et gravsted.
Det forekommer ham, at gravstenene dækker præcis det hul i verden, hans forældre har efterladt i ham.
Han har en følelse af, at han har mistet sin egen begyndelse, en del af ham er bare ... væk.
Han er ikke fri for en følelse af, at han har tabt det hele på gulvet.
Uanset hvad han gør nu, så har han ikke gjort
det godt nok, han har ikke levet op til sine forældres standard: deres fjerne, fortryllede lykke, glimtvis indfanget på smalfilm.
For nylig drømte han, at han ledte efter sin mor i en skov.
Men hun ønskede ikke at blive fundet, hun ønskede ikke engang at snakke med ham.
Jeg er alene, tænker han igen.
Helt alene.
Selv hvis jeg får en ny kæreste, vil noget inde i mig være gået i stykker.
Det kan ikke repareres, tænker han og fortryder det med daten.
Måske vil han alligevel gerne møde hende der Birgithe igen.
Måske var hun faktisk meget sød.
