1989.
- Nu skal du se, sagde Sigrid en eftermiddag, hvor Helene kom for at besøge hende.
Helene gik efter sin mormor gennem hallen, ind i dagligstuen og videre til spisestuen.
Det eneste rum i det store hus, hvor der var varme på.
Sigrid havde tømt skænken og anbragt alt indholdet på spisebordet, så hun kunne sidde ned og gennemgå det.
Et ophørsudsalg lignede det.
Bunker af duge, dækketøj og servietter lå ved siden af stabler af porcelæn og glas, opsatser og fade.
Lågerne i skænken stod åbne, skufferne var trukket ud.
-	Er der noget, du vil have? begyndte hun, så snart de havde sat sig.
- Denne her dug?
Ægte damask ... med tolv servietter til.
Viskestykker, det kan man altid bruge ... tag hele stablen, sagde hun, da Helene havde taget et par stykker.
- Skåle?
Mangler du skåle?
Hendes øjne var kommet til at ligge dybt og virkede næsten unaturligt store, men var stadig klare og stærkt blå.
Hendes hud var som pergament, konturerne af knoglerne tydelige.
Læberne klæbede til tænderne, så hun med mellemrum måtte køre tungen henover.
-	Hvad med en suppeøse? fortsatte hun med en stemme så tør som vindens raslen i bladene.
Helene rystede på hovedet.
Solen gik ned, træerne i haven blev til skygger.
En af dem bevægede sig, syntes hun og stivnede.
Hun ville tænde lyset, men hendes mormor elskede tusmørke og tillod det først, når man ikke længere kunne se hinanden.
Hun havde fået diagnosen i begyndelsen af maj.
Tre, fire måneder havde de sagt, hun havde tilbage - sommeren med, hvis hun var heldig.
Nu var de midt i november.
Det var begyndt med, at hun ikke havde lyst til alkohol.
Hendes bekymring havde fået Helene til at trække på smilebåndet.
-	Det er ikke sjovt, sagde hendes mormor.
- Jeg kendte en, der døde afkræft i bugspytkirtlen, det begyndte sådan.
Det var, som hun havde frygtet.
Et par timer efter hun havde fået overbragt beskeden, kom Helene for at besøge hende på Sankt Lukas Stiftelsen, hvor hun var indlagt.
Hun sad i gårdhaven og læste en roman af Iris Murdoch, på originalsproget selvfølgelig, i sine grå slacks med pressefolder, en ternet skjortebluse under en lyseblå cardigan og et smalt, sort fløjlsbånd om halsen.
Pæne sko.
Lignede ikke en patient som de andre, der sad rundtom i hospitalstøj, nogle bundet til et dropstativ eller i kørestol.
De havde talt lidt om sygdommen, og hvordan hun skulle bruge sin sidste tid.
Et par diakonisser hastede forbi, foroverbøjede, med renskurede ansigter og flagrende kyser.
Piletræerne viftede blidt i vinden.
Det var forår, blomsterne så småt sprunget ud.
Hun fingererede utålmodigt ved sin bog, men Helene kunne ikke fa sig selv til at gå.
Endelig blev hun nødt til det og rejste sig.
Hun strøg sin mormor over skulderen.
—	Farvel.
-	Farvel, sagde Sigrid i et hverdagsagtigt tonefald.
Lige før udgangen var Helene standset og havde vendt sig for at vinke, men hendes mormor var allerede fordybet i sin bog og så ikke op.
Eftersom der ikke var nogen behandling, blev Sigrid efter et par dage sendt hjem med noget smertestillende.
De næste uger brugte hun på at gennemgå sine skabe og skuffer.
Sorterede i bunker med det, hun stadig skulle bruge, og andre med det, hun ikke mere ville få brug for som vintertøj, festtøj, vandresko og rejsekuffert.
Det sidste gav hun væk eller afleverede i den lokale genbrugsbutik.
Så tog hun fat på resten af huset.
Fik alt sit indbo vurderet og prøvede at fordele så meget som muligt af det på forhånd for at undgå tvister.
Udarbejdede lange lister og satte navne på i takt med, at tingene blev afsat.
Falbød det, der ikke var rift om.
-	En sofa?
Hun pegede på en topersoners sofa med flaskegrønt betræk.
—Mangler I ikke en sofa?
Den skal bare ombetrækkes, så vil den være så god som ny.
Lavet af dygtig snedker, skrev hun på listen ud for den.
- Hvad med en lampe?
Eller det lille bord?
Et tæppe?
Når noget var afsat, anbragte hun en seddel på det med navnet på den kommende ejer.
Hun gik til sin nye opgave, som hun var gået til alle andre, med fynd og klem.
Ryddede op efter sig selv, som om hun ville slette alle spor, tænkte Helene, og levede ellers som før, bare uden at spise.
Tog i biografen og til koncert, besøgte sin familie og fik selv besøg.
Sommeren gik, hun sad i haven og så på det hele, som var det for første gang, mente, at den aldrig havde været smukkere.
Træerne begyndte at falme.
-	Se de farver! sagde hun henrykt.
Om aftenen hørte hun musik.
Hendes grammofon brød sammen, hun talte om at købe en ny, men endte med at få den gamle repareret.
Efteråret blev så småt til vinter.
Hun tabte sig mere og mere, blev til skind og ben, men klædte sig pænt på hver dag og lod på skift sine sønner køre sig til frisør en gang om ugen.
Sidst Helene havde besøgt sin mormor, havde hun tømt chatollet, denne gang var turen så kommet til skænken.
-	Jeg må gøre det, mens jeg kan, svarede hun, da Helene spurgte, hvorfor hun ikke overlod oprydningen til sine børn og børnebørn og brugte sin kostbare tid på noget andet.
Hendes mormor pegede på en lagkagekniv af sølv.
-	Hvad med den?
-	Ellers tak
... Helene havde fået øje på noget, hun trak en overfyldt papirkurv frem, der havde stået halvt inde under spisebordet.
Øverst lå en pose med bundter af gamle breve, dokumenter var der også og avisudklip.
Hun tog den op, en diminutiv hjemmelavet konvolut faldt ud.
Frk. Anna Hjørgensen, Slippen 5, Faaborg, stod der på den med store, usikre, men fint svungne bogstaver.
Det ekstra H fik hende til at trække på smilebåndet.
Bagpå var et rødt laksegl med stempel og et årstal.
-	Må jeg? spurgte hun.
Hendes mormor nikkede.
Helene lukkede konvolutten op og tog forsigtigt et stykke papir ud, fire gange var det foldet for at kunne være i den.
Med samme skrift som på konvolutten stod der: Kære.
Moster, vi skal om nogle Dage at køre i Bil vi har soglt hvor.
Hjompe og Hest og til næsteforaar faar vi en Biksel en til Hvær som vi sevi kan sede paa og tip tab tønde.
Det er fra Sigrid.
Helene så på sin mormor.
-	Har du skrevet det ...
i 1911?
-Ja.
-Da du var seks år?
Hun nikkede, i et glimt blev den gamle kvinde til en lille pige.
-Jeg vidste ikke, du havde en moster.
Anna, hed hun?
Hendes mormor nikkede igen.
-Hende har du aldrig fortalt om?
-	Nej, sagde hun hæst.
-	Hvorfor ikke?
Hun rømmede sig, en gang og en gang til.
-	Fordi ... begyndte hun, så knækkede hendes stemme, tårerne begyndte at trille.
-	Undskyld.
Helene strøg forskrækket sin mormors hånd.
Hun trak den til sig.
-Du må hellere gå.
-	Hvad?
-	Gå.
Hendes mormor lød mere fattet.
- Og kom igen en anden dag.
-Hvis du virkelig mener det, stammede Helene og rejste sig.
I1.	kapitel
1912.
Sigrid var lige kommet hjem fra skole, første klasse gik hun i.
Hun stod ved vinduet i stuen i det hvidkalkede hus på Vestergade 43, hvor både hun og hendes to ældre brødre Erik og Knud var født.
To etager havde det mod gaden og tre mod haven, der skrånede og gik helt ned til strandengen, i den ene side et lille tårn og i den anden en lille kuppel.
Man kunne høre frk. Lauritsen, frk. L, som de kaldte hende for nemheds skyld, og pigen rumstere i køkkenet, ellers var der stille i huset.
Ingen andre var hjemme, mor var ude, sikkert henne og besøge bedstemor, far selvfølgelig i sparekassen, drengene i skole endnu.
Var det den lyserøde stribe over de grå skyer, der gav hende en klump i halsen?
Ligesom når de sang
Solen er så rød.
Mor til morgensang eller Sig Månen langsomt haver.
Eller var det den forfærdelige tanke, hun havde faet og ikke kunne slippe, at de ville glemme hendes fødselsdag?
Hvorfor skulle de det?
Det var ikke sket før, heller ikke for Erik og Knud eller nogen andre, hun havde hørt om.
Hvorfor skulle det så ske nu?
For hende?
Stråene på strandengen stak op gennem sneen og lyste gult, skyerne blev mørkere, blygrå, den lyserøde stribe purpurfarvet.
Isen i fjorden var begyndt at smelte, mod vest hævede Home Land sig som en skygge.
Alt så ud, som det plejede på den tid af året, men endnu havde ingen spurgt, hvad hun ønskede sig, eller ladet sig mærke med, at de vidste, hvad det var for en dag, der nærmede sig.
Hvad ville der ske, hvis de glemte den?
Så ville mor ikke vække hende med kys og tillykke.
Ingen ville se på hende, som om hun var noget særligt.
Bedstemor og Anna ville ikke komme på besøg til lagkage og chokolade, hun ville ikke få gaver, ikke lov at bestemme, hvad de skulle have at spise til aftensmad.
Hvor lang tid ville der gå, før de opdagede, hvad der var sket?
Et par dage eller uger?
Måske ville de slet ikke opdage det ... hvor gammel ville man så være?
Hvem ville man så være?
Klumpen i halsen blev større og større, tårerne pressede sig på og fik landskabet, som hun elskede og kendte så godt, til at virke fremmed og fjendtligt.
Hun gik hen til chatollet og fandt et stykke papir frem, et af dem, de gerne måtte bruge.
Birkedommer stod der med trykte, blå bogstaver, og under det hendes fars navn: Kristian Frederik Kristensen.
Midt på stod: Telefonnummer 117 ogi den anden side deres adresse.
På de nye, dem, de ikke måtte bruge, stod: Direktør for Faaborg Laane- og Sparekasse.
Hun fandt pen og blæk frem, satte sig ved klappen og begyndte med tungen lige i munden at skrive:
Mor der.
Hun tabte en klat og besluttede at lade den være et punktum, er kun 12 Dage til min Fødselsdag.
Den 7. Marts 1912.
Sigrid
Hun vendte papiret om og skrev på bagsiden, hvad hun ønskede sig og af hvem: Et Evropaskort af Far.
Et Dan-
markskort af Moster Anna og Bedstemor.
Et Billedlotteri af Drengene.
Hun lagde papiret på den broderede løber på spisebordet og gik op på sit værelse.
Lidt efter kunne hun høre mor komme hjem og veksle et par ord med frk. L, før hun gik ind i stuen.
-	Sigrid? kaldte hun med lys stemme.
Hun løb ned, mor stod med sedlen i hånden, da hun kom ind i stuen.
Hun havde den nye spadseredragt på, der klædte hende så godt.
Det kraftige mørkeblonde hår var sat op, så det kunne være under hatten.
Hendes øjne, der nogle gange var blå og nogle gange grønne, funklede, som om hun morede sig over noget.
-	Du har skrevet ønskeseddel?
Sigrid nikkede.
-	Allerede?
-Ja...
-	Var du bange for, vi skulle glemme det?
Hun nikkede igen, det bævede om hendes mund.
Hun kastede sig i armene på sin mor og græd.
-	Sigrid.
Mor rystede på hovedet.
Solen skinnede, da det blev den 7. marts.
Mor kom ind og vækkede hende, far og drengene ønskede hende tillykke.
Der blev sunget fødselsdagssang for hende i skolen, og om eftermiddagen kom bedstemor og moster Anna på besøg.
Hun fik de gaver, hun havde ønsket sig, de spillede billedlotteri to gange, og Sigrid vandt begge gange.
-	Må vi gå ud og lege? spurgte Erik og Knud bagefter.
-Det
må I spørge
Sigrid om,
sagde mor.
— Fødselsdagsbarnet bestemmer.
-Ja, sagde hun nådigt.
Hun sad i sofaen mellem mor og Anna, der var tolv år mellem de to og tolv år mellem Sigrid og Anna.
Det måtte betyde noget, syntes Sigrid, der gik op i tal, forbinde dem, men hvordan?
Bedstemor sad overfor i en lænestol.
Som altid klædt i sort og i dagens anledning med sin sorte kniplingskyse på.
Frk. L og pigen gik til og fra.
Solen faldt ind og fik Annas lange hår, der var samlet i en fletning og endnu lysere end Sigrids eget, til at skinne.
-	Må jeg rede det? spurgte hun.
-Ja, sagde Anna.
Sigrid løsnede hendes hår og trak forsigtigt en kam igennem det og så en børste.
Morede sig med at få det til at knitre og løfte sig efter den.
-	Se, sagde hun.
- Se!
Anna skælvede.
-	Fryser du?
-	Nej, sagde hun.
- Det er dejligt ...
-Jeg vil også have langt hår, Sigrid trak børsten igennem igen.
- Lige så langt som Annas ...
De fik kødrand med gulerødder og arme riddere til aftensmad, som Sigrid havde bestemt.
Bagefter spillede Anna på klaveret for dem, og far, der havde en god stemme, sang viser, også nogle af dem, han havde lært på sin fars værtshus.
-	Var det en god fødselsdag? spurgte mor, da hun kom op for at kysse hende godnat.
-	Ja!
Sigrid slog armene om hendes hals og nægtede at slippe, før mor havde givet hende syv kys, et for hvert år hun nu var.
*Anna rejste sig for at hente regnemaskinen, der gik på omgang.
Kakkelovnen buldrede, kulden var her sidst i marts vendt tilbage.
En sødlig lugt af kirsebær, eller var det solbær, trængte fra fabrikkens kogeri ind på kontoret.
Andre dage var det hyldebær eller æbler, eller noget helt andet som gulerødder, kartofler eller selleri.
Fabrikant og nu også etatsråd, Mads Rasmussen, havde været i Amerika og lært at konservere frugt og grøntsager.
Han havde etableret flere konservesfabrikker på Fyn, men den i Faaborg var den største med et kompleks af bygninger, der strakte sig fra Østergade helt til Sundvænget.
Anna mærkede ikke lugten, hun havde været ansat på fabrikkens kontor i snart et år og vænnet sig til den.
En hestevogn kørte ind gennem porten til den forreste af fabrikkens gårde med tomt lad og lidt efter den anden vej, tungt læsset med kasser med konserves og frugtvin.
En ny kørte ind og ud på samme måde.
Hele dagen fortsatte trafikken.
Eangt ned i Europa efterspurgte man varer fra Faaborg Konservesfabrik.
Så kørte et automobil ind i gården og standsede hoppende på brostenene.
Mads Rasmussen, Mads Tomat, som nogen hånligt kaldte ham på grund af hans ansigtsfarve, og
fordi de syntes, han havde for travlt med at sætte sit præg på byen, stod ud sammen med en anden mand og nærmede sig kontoret.
Alle rejste sig, da de trådte ind.
Mads Rasmussen i lang, sort uldfrakke, hvide gamacher og høj hat.
Han præsenterede den anden, en yngre mand, der havde lys frakke og blød hat på.
Niels Nedergaard, hed han og var kunstmaler, han havde af Mads Rasmussen fået til opgave at male en serie billeder fra de forskellige dele af fabrikken.
Mens Mads Rasmussen vekslede et par ord med kontorchefen og prokuratoren, gik Niels Nedergaard rundt og betragtede kontoret fra forskellige vinkler.
Hans blik gled hen over de ansatte, der sad to eller tre ved hver pult.
Det standsede ved Anna.
Hun mødte det og blev svimmel.
-	Frk. Lauterberg, sagde kæmneren, tydeligvis ikke for første gang.
— Vil De give mig regnemaskinen?
Anna rejste sig fortumlet og var resten af dagen ved siden af sig selv.
-	Hvad er der med dig? spurgte hendes mor, da de spiste aftensmad, og Anna flere gange svarede i øst, når mor spurgte i vest.
-Jeg ved det ikke, sagde hun.
Den næste dag kom Niels Nedergaard igen.
Han havde bedt hende om at blive, når de andre gik hjem, for at sidde model til det billede, han skulle lave fra kontoret.
Ved den midterste pult anbragte han hende, så lyset fra vinduet kunne falde ind over hende, med en pen i hånden og ansigtet vendt mod ham.
Det krattede, når han med lange, energiske bevægelser trak kulstiften over lærredet.
Midt i trediverne, gættede Anna på, han var, måske mere, næsten dobbelt så gammel som hun selv.
Men der var noget ungdommeligt over ham, over det kobberrøde hår og de smalle, mørkeblå øjne.
Den særlige kraft, han udstrålede.
Det dryppede fra sneen
på taget
.Et hold arbejdere gik gennem gården mod porten til gaden.
Niels Nedergaards blik hvilede igen på hende så længe og indgående, at hun blev genert, så rejste han sig fra den sammenklappelige skammel.
-	Må jeg? spurgte han, før han tog om hendes højre hånd og drejede den lidt.
-	Ja, sagde hun og sank.
Han satte sig igen og tegnede videre.
-	Er De født her i byen? spurgte han i et konverserende tonefald.
-	Ja, det vil sige i Broholm ... ikke langt herfra.
-	Deres forældre også?
-	Nej, de er fra Als, de flygtede hertil i ’64.
-Åh.
-	Min far er død.
Han så op.
-	For nylig?
-	Nej, det er snart fem år siden.
Dagen før hendes fjortenårs fødselsdag var han død efter at have været syg, så længe hun kunne huske, fortalte hun.
Han havde passet sin beskedne sagførerpraksis fra sengen, og hendes mor brugte al sin tid på at passe ham.
Efter hans død, fortsatte Anna, var hun og hendes mor flyttet hen til et diminutivt hus på Slippen for at være tæt på hendes storesøster Astrid, der boede i Vestergade med sin mand og deres tre børn.
Niels Nedergaard tegnede ivrigt, mens Anna fortalte.
Han spurgte, om hun havde flere søskende.
-	En bror, fortalte hun, men han boede på Grønland, så ham så de sjældent.
Kulstiften standsede i luften.
-	Grønland?
-	Ja, han er koloniinspektør dér, for det nordlige amt.
-Der ville jeg gerne til, sagde Niels Nedergaard.
-	Ville De?
Der er koldt og mørkt.
-	Ikke hele tiden.
-	Uciviliseret.
-	Det er netop det, jeg gerne vil opleve.
Niels Nedergaards ansigt lyste op.
- Det rå, uspolerede, den vilde natur!
Køre på hundeslæde ud over isen, møde eskimoerne ...
Kulstiften knækkede, han tegnede videre med stumpen, mens han stillede flere spørgsmål.
Ingen havde interesseret sig sådan for hende før, hun havde lyst til at fortælle ham alt, betro ham sine inderste tanker og følelser.
Han rejste sig.
-Må jeg? spurgte han igen.
-Ja, sagde hun blussende.
Han rettede på noget ved hendes hår og fik hende til at dreje hovedet lidt mod vinduet.
Hans bukser var syet af groftvævet hør, her og der var en plet maling.
Ærmerne på hans skjorte var rullet op, man kunne se musklerne spille i hans underarme, der var let fregnede ligesom hans hænder.
På de inderste led af fingrene var der kobberrøde dun.
Når han bøjede sig over hende eller kom tæt nok på, kunne hun mærke den lugt af tobak, der hang ved hans tøj.
Hun sad, så stille hun kunne, i den stilling, han havde anbragt hende, og trak vejret forsigtigt.
Det eneste, man kunne høre, var lyden af kulstiften og en flue, der summede forstyrret rundt efter at være blevet vækket af sin vinterdvale.
Deres øjne mødtes igen.
Igen blev hun svimmel og mærkede en sugende fornemmelse i mellemgulvet.
Niels Nedergaard blinkede og rømmede sig.
-	Så De er student?
sagde han hæst.
-Ja...
-	Det må jeg sige ...
Han lød imponeret.
- Så skal De vel til Odense eller København og studere?
-	Nej, sagde Anna.
- Det havde jeg ikke tænkt, jeg vil gerne blive her i nærheden af min familie.
Jeg er glad for at være på kontoret, og Mads Rasmussen har sagt, han gerne vil beholde mig og med tiden give mig en mere betroet stilling.
Niels Nedergaard tegnede igen.
-Der er måske også andet, der holder Dem til byen? spurgte han.
-	Nej, sagde Anna og mærkede en brændende varme skylle op i sit ansigt.
*Sigrid spillede skalaer først med hver hånd for sig i dur og mol, tertser og kvarter, og så med begge hænder om og om igen, til hendes fingre uden besvær gled frem og tilbage over tangenterne.
Hun skulle til klaver næste dag, en gang om ugen gik hun hos frk. Frise, som moster Anna også havde gået til klaver hos, da hun var barn.
Anna var meget musikalsk, sagde frk. Frise altid.
-	Er jeg også det? havde Sigrid en dag spurgt.
Frk. Frise tøvede.
—	Du er noget andet, sagde hun og lagde sin buttede hånd over Sigrids.
— Du er flittig, og det er lige så godt.
Da hun var færdig med skalaerne, tog hun fat på Beautiful Dreamer, som hun var begyndt at lære, og som Anna spillede så smukt.
Hun arbejdede sig langsomt gennem de første strofer for at få den rigtige fingersætning med.
Drengene kom hjem fra skole og løb med hænderne for ørerne gennem stuen ud i haven.
Sneen var væk, der var fede, glinsende knopper på træerne.
Påskeliljerne var sprunget ud.
Hendes mor kom ind med en buket, hun havde plukket, og lidt efter kiggede Anna forbi på vej hjem fra arbejde.
-Anna!
Sigrid sprang op og kastede sig, som hun plejede, om halsen på hende, som om det var længe siden, de havde set hinanden.
-	Ikke så voldsomt, sagde mor, som hun plejede, og rystede på hovedet.
Anna gav hende en svingtur, så hele stuen bagefter snurrede, og Sigrid vaklede rundt som en fuld mand.
Anna lagde hovedet tilbage og lo.
-Man kan se din drøbel ...
Sigrid pegede ind mellem Annas kridhvide tænder.
-	Du ser så glad ud, sagde mor.
-	Det er jeg også, sagde Anna, pludselig alvorlig.
-	Hvorfor?
Mor så undersøgende på hende.
-	Fordi, sagde Anna.
- Solen skinner, og det er forår!
Sigrid tog hendes hånd.
-	Vil du ikke spille Beautiful Dreameri
-	Jo ... Anna satte sig til klaveret.
Sigrid stillede sig ved siden af for at lytte til musikken og studere Annas ansigt.
Når hun spillede, fortrak det sig, uden at Anna vidste det, sagde mor, i mærkelige udtryk, som om hun var i en anden verden, hvor hun levede et andet liv, de ikke kendte til.
-	En gang til?
bad Sigrid, da den sidste tone var døet ud.
Anna så på hende, som om hun havde glemt, hvem Sigrid
var, og hvor de befandt sig.
Hun begyndte igen at spille.
En
duft af kogte grøntsager bredte sig fra køkkenet, lidt efter kom far hjem fra sparekassen.
-	Hvordan går det med billedet? spurgte han Anna.
Det glimtede i de uindfattede briller, han var begyndt at bruge i stedet for monokel.
-	Godt! sagde hun.
,-	Jeg glæder mig til at se det, sagde han.
-	Det gør jeg også.
Mor betragtede smilende sin søster.
*Solen kastede genskær i en vandpyt i gården, en hestevogn rullede langsomt og tungt ud.
Niels Nedergaard tog blikket fra lærredet og rettede det mod Anna.
Det var tredje gang, de mødtes på kontoret, efter at de andre var gået hjem.
Kulstiften var blevet skiftet ud med pensel og maling.
Ingen af dem sagde noget, det, der var opstået mellem dem, gjorde dem stumme.
Man kunne høre toget fra Svendborg pruste, mens det arbejdede sig over det flade stykke langs fjorden ved Nakkebølle, togfløjten tudede.
Anna sad igen, som Niels Nedergaard havde anbragt hende, ved pulten nærmest vinduet med en pen i hånden.
Ud af øjenkrogen så hun Mads Rasmussen komme ud fra bygningen på den anden side af gården, hvor han havde sit eget kontor.
På etagen over var en stor lejlighed med tre stuer en suite til gaden, hvor han og hans familie boede, når de var i Faaborg, og hvor han havde haft sit museum, før det nye blev bygget.
Han satte håndsvinget i bilen og kørte.
Niels Nedergaard blandede farver på paletten og så igen på hende, før han satte penslen til lærredet.
Hvert strøg føltes som et kærtegn, de hobede sig op og gjorde hende stakåndet.
Hun bøjede hovedet, Niels Nedergaard rejste sig fra sin skammel og kom hen.
-	Må jeg? spurgte han.
-	Ja, sagde hun og løftede hovedet.
Han bøjede sig ned og kyssede hende.
-	Frk. Lauterberg ...
—	Anna.
—	Anna ...
Anna, hvad skal vi gøre?
Han var gift, vidste hun, med Mads Rasmussens niece og far til tre børn.
Han tog hendes hånd, trak hende med hen i en krog, hvor man ikke kunne se dem, og kyssede og kærtegnede hende, som hun aldrig var blevet kysset og kærtegnet før.
Solen flyttede sig, fabrikkens høje skorsten kastede skygge ind på kontoret.
—	Jeg må gå, sagde Niels Nedergaard flere gange, men kunne ikke slippe hende.
-	Du kommer sent, sagde hendes mor, da hun kom hjem.
Det var klart og vindstille, næsten mørkt.
Svalerne havde travlt.
Anna beklagede, pigen kom ind med maden.
—Den er blevet kold, sagde moren.
-	Det gør ikke noget.
Anna satte sig.
Hendes mor havde spist, men satte sig overfor for at holde hende med selskab.
—Du var sulten.
-Ja...
Pigen tog af bordet.
Anna vendte sig mod katten for at undgå sin mors blik.
- Kom, Gule, kom?
Men den blev liggende
på sin plads i vindueskarmen og så på hende, som om den vidste, hvad der var sket.
Hendes mor spurgte til billedet.
-	Kan han få det til at ligne?
-Jeg ved det ikke, jeg må ikke se det, før det er helt færdigt.
Mor tog sit strikketøj, Anna en bog.
Men hun kunne ikke
læse, duften af ham, af Niels, hang i hendes tøj og hår.
Hun snusede til sin fletning.
Mor så op.
-	Hvad laver du?
-	Ikke noget.
Hun bøjede sig dybere over bogen for at skjule et smil.
Hun følte sig så let og blød, som om hans kærtegn havde vækket noget i hende, der havde været hemmeligt, også for hende selv, indtil nu.
Gjort hende uovervindelig.
Da hun var lille, drillede Robert og Astrid hende med, at man ikke kunne fortælle hende noget, fordi hun fortalte alting videre til deres mor.
Nu havde hun oplevet noget, hun ikke kunne fortælle videre, ikke til nogen, slet ikke mor.
På et øjeblik blev følelsen af uovervindelighed afløst af den dybeste skam.
Hun havde givet efter alt for hurtigt, føjet ham alt for villigt, ja, ligefrem ivrigt!
Hvad måtte Niels ikke tænke?
Hun havde forrådt sig selv, svigtet alle, hans kone ikke mindst.
Hun lagde bogen væk og sagde godnat.
Mor så på uret.
-	Så tidligt?
Du er vel ikke syg?
-	Bare træt.
Hun studerede sit ansigt i spejlet over servanten for at se, om det havde forandret sig.
Så klatrede hun op ad stigen til første sal og lagde sig i den seng, der havde været hendes forældres, og som hun nu delte med sin mor.
Lige så lykkelig hun havde været tidligere på dagen i Niels’ favn, lige så ulykkelig var hun nu.
Skammen rev og flåede i
hende, hvad ville folk sige, hvis de vidste?
At hun var let på tråden?
En falden kvinde?
Hun satte sig op og så skrækslagen ud i tusmørket.
Næste dag på kontoret satte hun sig, så hun ikke kunne se den krog, de havde skjult sig i dagen før.
Hun for sammen, da en af de andre kontorassistenter kaldte.
-	Frk. Lauterberg, lo den anden.
— De er jo langt væk!
Hvad tænker De på?
Anna så bønfaldende på hende.
En hel uge måtte hun vente med at overbringe Niels den beslutning, hun havde taget.
-	Det går ikke, sagde hun fortvivlet.
De var endelig blevet alene på kontoret, og han havde taget hende i sine arme.
- Vi må ikke.
-	Nej, sagde han lige så fortvivlet og slap hende.
- Du har ret.
Hun satte sig ved pulten ud for vinduet med sin pen i hånden.
Han stillede sit staffeli op, klappede sin taburet ud og gav sig til at male.
Der var noget alvorligt og uroligt over ham, han tog jakken af og krængede ærmerne på sin skjorte op.
Man kunne skimte omridset af hans brystkasse gennem det tynde hørstof.
Dunene på de inderste led af hans fingre skinnede svagt.
Penslen kørte frem og tilbage over lærredet med korte og længere strøg.
Det brændte i hendes krop, hun så sig selv stå i krogen mellem arkivskabet og kakkelovnen halvvejs blottet, et lille gisp undslap hende.
Niels rejste sig og greb hendes hånd.
Et øjeblik efter stod de der virkelig, tæt omslynget.
Om det så skulle koste hende evig fortabelse, kunne hun ikke stå imod.
En gang om ugen gentog det sig, i hele april og noget af maj.
—	Er billedet snart færdigt? spurgte hendes mor en aften, Anna kom hjem senere, end hun plejede.
-Ja, sagde hun, overvældet af et pludseligt tungsind.
*Sigrid gik rundt i haven, det var vindstille.
De nyudsprungne blade var skrigende grønne mod den grå himmel, dem på birketræerne især.
Hun kunne høre sin far og drengene, som var nede på stranden, de stod på hver sin sten lidt ude i vandet, der havde samme farve som himlen, og fiskede.
Hun ventede på Anna, der havde lånt hendes mors cykel for at køre en tur.
Mor kom ud.
—	Hvor bliver hun af? spurgte hun ud i luften.
— Hun har været væk i flere timer.
Hun gik ind igen for at hjælpe frk. L og den nye pige, der var ved at pudse sølvtøj.
Sigrid gik med.
Pigen, der var ti år, men så ud, som om hun kun var syv ligesom Sigrid, led forfærdeligt af hjemve, havde hun hørt mor og frk. L tale om, hun græd sig i søvn hver aften.
Sigrid betragtede det tavse, indadvendte væsen, der smurte sølvtøjet ind, så frk. L og mor kunne pudse det.
Uret slog et kvarter over fire.
—	Bare der ikke er sket noget, sagde mor.
Sigrid, der havde faet lov til at polere en sukkerske, så op.
Endelig kom Anna susende med flagrende kjole.
De gik ud for at tage imod hende.
—Det var en lang tur, sagde mor.
—	Ja
... Anna stillede cyklen fra sig.
Hun havde været i Svanninge bakker, fortalte hun og takkede for lån af cyklen.
-	Du ser tørstig ud, sagde mor.
- Kom med ind og få noget at drikke.
-	Har du læberødt på? spurgte Sigrid.
-	Nej!
Anna holdt sig for munden.
- Ser det sådan ud?
-	Ja, sagde Sigrid og lo, fordi det kun var købefruentim-mere, der brugte den slags.
-	Du har fået noget i håret
... Mor pillede en kvist ud af Annas hår og holdt den op, så hun kunne se den.
Anna blev rød, hendes blik flakkede.
Frk. L kom med tre glas limonade, Sigrid satte sig ved siden af Anna og snakkede og fortalte om det, hun havde oplevet i skolen.
-	Har du lavet lektier? spurgte mor.
-Ja.
Sigrid fortalte videre om den syklub, hun og tre piger fra klassen skulle have sammen, hvor de skulle sy julegaver og fødselsdagsgaver.
-	Hvad ønsker du dig i fødselsdagsgave? spurgte hun Anna.
— Et lommetørklæde?
Med en kant rundt om og dine forbogstaver på?
Anna nikkede uden at høre, kunne man se.
Mor skævede til hende.
Der var noget forandret ved hende, havde Sigrid hørt hende og bedstemor sige, de kunne ikke finde ud af hvad.
Der blev stille i stuen, havedøren stod åben, fars og drengenes stemmer nåede dem nede fra stranden så tydeligt, som om de stod i stuen.
-	Har du lavet lektier? spurgte mor.
Sigrid lo henrykt.
-	Mor ...
det har du lige spurgt om!
Mor så forvirret på hende, Anna gjorde mine til at rejse sig.
-	Vil du ikke spille for os? spurgte Sigrid.
-	Klokken er mange, jeg skal hjem.
-	Bare et stykke?
-	Den lille sonatine af Mozart? spurgte mor.
— Det er længe siden.
Anna rejste sig og gik hen til klaveret, Sigrid gik med og stillede sig på sin plads ved siden af.
Musikken fyldte stuerne.
Annas fingre bevægede sig over tangenterne.
Udtrykket i hendes ansigt skiftede, ligesom når hun spillede Beautiful Dreamer, hun fik tårer i øjnene og slog pludselig hænderne for ansigtet.
-	Anna?
Sigrid lagde armene om hende.
Mor kom hen.
-	Hvad er der?
Hun strøg Anna over håret.
-	Ikke noget, hulkede Anna.
- Ingenting!
Hun tørrede øjnene i det lommetørklæde, Sigrids mor lånte hende, og rystede på hovedet ad sig selv.
- Jeg ved ikke, hvad der går af mig ...
2.	kapitel
En onsdag eftermiddag sidst i maj var Anna til fods på vej ud af byen.
Hun havde hat på og en blomstret sommerkjole med en trøje over, et par sko, hun havde lånt af Astrid, og sin taske over skulderen.
Hun havde set frem til den her dag, nu ønskede hun kun, den var overstået.
Niels Nedergaard havde skrevet og inviteret hende ud til sit atelier for at vise hende det færdige billede.
Det var kun lidt over to måneder siden, de havde mødt hinanden første gang, men hvad var der ikke sket på den korte tid?
Hun havde forvandlet sig fra at være en almindelig, forholdsvis uerfaren ung kvinde til at blive en hærdet løgner og ægteskabsbryder.
En, der undgik spejle, fordi hun var bange for at se på sit eget ansigt.
Hele dagen havde hun været ude af sig selv af modstridende følelser.
Hun skulle se det billede, hun havde siddet model til, det var der ikke noget forkert ved, sagde hun til sig selv igen og igen.
Det var det hele, der skulle og måtte ikke ske andet.
Hun gik forbi elektricitetsværket og Valeurs Skole, hvor Sigrid og drengene gik, og hvor hun også selv havde gået, og Vor Frue Kirke, hvor hun og Astrid og Robert var blevet døbt og konfirmeret og deres far begravet.
Køerne gik og
græssede på marken op til.
Hun misundte dem deres enkle liv og den fred, de udstrålede.
Det var kun kirkeskibet, der lå her, klokketårnet stod for sig selv midt inde i byen på det højeste punkt over havet.
Hvide skyer drev langsomt over himlen.
Solsortene sang, syrenerne var sprunget ud.
En gammel mand på alderdomshjemmet, der lå over for kirken, pressede sit rynkede ansigt mod ruden og så efter hende.
Hun trak hatten længere ned i panden og satte farten op.
En bil passerede og lidt efter et par cyklister, heldigvis ikke nogen, hun kendte.
Hun gik til højre ad en markvej, brostenene blev afløst af skærver.
Et par kvinder, der arbejdede i marken, løftede hovedet.
For enden af vejen lå en samling huse, hvor flere af byens kunstnere boede og havde atelier.
En flok høns spankulerede kaglende omkring, bag en bræddevæg rumsterede nogle grise.
Et par halvstore piger nærmede sig.
Anna spurgte efter Niels Nedergaards atelier.
-	Lige dér, sagde den ene og pegede.
- Bag det hus!
-	Det er hendes far, sagde den anden.
Et par småbørn løb rundt foran det gulpudsede hus, en gravid kvinde var ved at hænge tøj op.
Hun nikkede venligt, da Anna gik forbi hen til atelieret.
Før hun nåede at banke på, lukkede han op.
Blændet af det skarpe lys udenfor trådte hun ind i et højloftet, skyggefuldt rum med vindue i taget.
På gulvet langs væggene stod malerier på række med bagsiden ud.
På et bord lå et væld af malertuber og pensler.
Midt i rummet stod et staffeli.
-	Niels, begyndte hun.
-	Anna ...
han tog hendes hat og trak hende med en heftig bevægelse til sig.
Hun gjorde sig fri.
-	Er det din kone derude?
-	Ja ... Niels lagde hænderne om hendes ansigt.
- Hun ved ikke noget ...
Han kyssede hende blidt.
- Du skal ikke være bange, ingen kan se eller høre os her.
De sank ned på divanen.
En lyd udefra fik hende til at stivne og springe op.
-	Anna ...
Hun overgav sig igen, alt for let.
Bagefter summede en flue rundt over dem.
Niels trak tæppet op om hende, men Anna skubbede det væk.
-	Nej, vi må ikke blive liggende.
Vi falder i søvn ...
Hun kom på benene og Niels også.
De klædte sig på, hun glattede sit hår og tøj.
-	Kan man se noget?
Han rystede på hovedet og kyssede hende.
- Du ser så uskyldig ud, som man kan.
-Det må du ikke sige.
Han tog et af de malerier, der stod på gulvet, og anbragte det på staffeliet.
- Kom ...
Anna nærmede sig, et øjeblik i tvivl om det var et spejl, hun så ind i.
Hun bevægede sig,
den anden blev siddende.
Hun gik tættere på, så lidt tilbage, så igen tættere på.
Det var, som om den anden trak vejret.
-	Hvad synes du? spurgte Niels.
- Kan du lide det?
-	Ja, sagde hun målløs.
-Det
kan Mads Rasmussen også.
Hun vendte sig.
-	Har han set det?
Niels nikkede og lagde armene om hende bagfra og holdt hende fast.
-	Han vil have det op at hænge på kunstmuseet.
Du bliver berømt, den nye Mona Lisa ...
Anna lo lydløst.
Det var blevet køligt og skyggerne lange, da hun gik hjem.
Hendes mor ventede med aftensmad.
-Hvordan ser det ud? spurgte hun.
- Var det pænt?
Kan man se, det er dig?
-	Ja, sagde Anna.
- Det kan man.
-	Godt, sagde mor.
Efter aftensmaden tog Anna papir og pen frem.
-	Hvem skriver du til? spurgte mor.
-	En veninde, sagde hun.
Lidt efter rejste hun sig for at gå i postkassen med det brev, hun havde skrevet til Niels, hvor hun gjorde det forbi.
De første dage efter var hun lettet.
Så kom savnet så stærkt, at hun hverken kunne spise eller sove eller tænke på noget andet end ham og det, de havde haft sammen.
-	Anna? kaldte hendes mor, når hun om natten lå og vendte og drejede sig.
- Du sukker sådan.
En dag trak kontorchefen hende til side, hun var bagud med flere opgaver.
-	Mor og bedstemor tror, du er syg, fortalte Sigrid en dag, Anna kom forbi Vestergade på vej hjem fra arbejde.
-	Gør de?
Sigrid nikkede.
De gråblå øjne hvilede undersøgende på Anna.
Hendes øjenvipper var lange og lige så lyse som hendes bryn.
Astrid havde flettet hendes hår og sat det i frikadeller.
-	Kan du se, sagde hun.
- Mor har sat mit hår ligesom dit?
Anna nikkede.
-	Hvad tror de, jeg fejler? spurgte hun.
-	Ikke noget, en læge kan helbrede, siger mor.
De så på hinanden.
-	Vil du spille BeautifulDreamer for mig?
fortsatte Sigrid.
Anna rystede på hovedet.
-Noget andet så?
-	Nej ... jeg kan ikke tåle at høre musik.
Sigrids øjne blev store.
-	Kan du ikke?
Anna rystede igen på hovedet.
-	Aldrig mere?
spurgte Sigrid og fingererede ved flæsekanten langs håndleddet af Annas bluse.
-	Jeg tror det ikke.
Måske engang om mange år ...
Sidst i maj blev det varmt som midt om sommeren, solen
skinnede hver dag, uge efter uge, men det forstærkede kun savnet.
Anna holdt sig i skyggen og gik tidligt i seng hver aften for at slippe for mors og Astrids spørgsmål og bekymrede blikke.
I slutningen af juni skulle Ymerbrønden indvies.
En ny skulptur, der havde været undervejs i flere år og skulle afløse den gamle og for længst udtjente vandpumpe, der havde stået på torvet, så længe nogen kunne huske.
En gave til byen fra Mads Rasmussen.
Anna lod sig overtale til at gå med for at overvære det.
Astrid og Sigrid kom for at hente hende og deres mor, så de kunne følges.
Hun havde taget den grå spadseredragt på, hun havde arvet fra Astrid.
-	Den sidder bedre på dig, sagde hun.
- End den sad på mig.
Sigrid tog Annas hånd.
De hankede op i skørterne.
Astrid
gik foran med deres mor, de skulle møde Frederik foran sparekassen, Erik og Knud havde fået lov til at gå for sig selv.
Der var et mylder af mennesker i gaderne.
Alle bevægede sig i samme retning mod torvet.
Man gik tæt og måtte ligefrem gå i gåsegang for at komme igennem Vestre Port.
Igen og igen mødte de nogen, de kendte.
-	Frk. Lauterberg?
En ung mand, hun havde gået i parallelklasse med på Svendborg Gymnasium, nærmede sig blussende.
De vekslede et par ord.
-	Det må være Deres søster? sagde han og så på Sigrid.
-	Min niece.
De blev ført videre.
Alle havde taget deres bedste tøj på, flagene var hejst og hang i espalier i gaderne op til torvet.
Luften genlød af latter og glade stemmer, i det fjerne satte et hornorkester i.
Det rykkede i Annas arm, Sigrid hoppede afsted ved siden af hende og talte uafbrudt.
Anna svarede på må og få og havde mest lyst til at gå hjem og være alene.
-	Der er drengene!
Sigrid vinkede til Erik og Knud.
Skyerne var begyndt at trække sammen.
Et vindpust fik
flagene til at blafre, Astrid lagde en hånd på sin hat.
Frederik stødte til, han tog Astrid under den ene arm og sin svigermor under den anden.
Hvert øjeblik mødte han en af sparekassens kunder eller forretningsforbindelser og måtte standse for at hilse og veksle et par ord med dem.
Han havde sørget for en plads til deres mor ved vinduet på første sal af sparekassens bygning, der lå ud til torvet, så hun kunne sidde ned og overvære det hele fra første parket.
-	Jeg vil blive hos Anna, sagde Sigrid.
—	Hvis du må? sagde Astrid på vej væk.
—Det må du, sagde Anna.
- Hvis du lover at holde mig i hånden.
—Det lover jeg!
Sigrid hoppede igen af sted.
Torvet var fyldt med mennesker, og på alle etager i alle huse og bygninger stod eller sad folk tæt som omkring en scene.
Der var den samme forventningsfulde mumlen.
Et sted havde en filmfotograf, der var bestilt til at forevige dagen, taget opstilling med sit kamera.
En flok drenge med snavsede ansigter og korte bukser gik frem og tilbage foran det, mens de lavede fagter og grimasser.
Tre skolepiger med sløjfe i fletningerne tog hinanden under armen og dansede smilende og vinkende hen mod det.
En høj, tynd dreng med kasket og alt for store træsko på standsede og stirrede alvorligt ind i linsen, som om der var noget, han prøvede at forstå.
En kvinde med langt slæb på nederdelen og en stor, bredskygget hat med en opsats af frugter og fugle på, nærmede sig.
Hun spankulerede langsomt forbi kameraet, først den ene vej og så den anden, mens hun slog med nakken og så mistroisk ind i linsen.
Strømmen førte Anna og Sigrid i først den ene retning, så den anden.
De begyndte at blive trætte.
—	Der er bedstemor!
Sigrid pegede mod en sortklædt skikkelse i et af sparekassens gotisk buede vinduer.
De råbte og vinkede, men hun så dem ikke.
De blev ført ind mod midten af torvet.
Et hvidt stykke klæde var kastet hen over skulpturen for at skjule den, til den skulle afsløres.
Den lignede et lille isfjeld.
Mads Rasmussen kom til syne i jaket og høj hat.
Byens spidser kredsede om ham.
Orkesteret satte igen i gang.
I stilheden mellem to numre kunne man høre arbejdere slå trækassen, der havde beskyttet skulpturen under transporten fra København, fra hinanden.
Borgmesteren trådte op på en forhøjning og sagde lidt, før han gav ordet til etatsråd og fabrikant Mads Rasmussen.
Han trådte op.
-	Mads Tomat! hørte Anna en hviske og så en anden.
Han indledte en lang tale om kunsten og dens betydning
og trak derefter i en snor, så det stykke stof, der havde dækket skulpturen, faldt af.
Igen stilhed fulgt af spredte klapsalver.
Så satte mængden sig i bevægelse for at komme tættere på.
Anna holdt fast om Sigrids lille hånd, der var varm og fugtig i hendes.
-	Kan du se? spurgte hun.
Sigrid nikkede.
En brønd forestillede skulpturen.
På kanten af den var tre figurer, der tilsammen dannede en krans.
En nøgen kæmpe, jætten Ymer, der lænede sig bagover ind under bugen på en lille ko.
Han havde en pat fra dens yver i munden.
Mens kæmpen drak, slikkede koen på en saltsten med form som et ufødt drengebarn.
Nogle stirrede vantro, andre rystede på hovedet, andre igen lo højt.
-	Hvad er det?
Sigrid pegede på jættens iøjnefaldende store kønsorgan, der lå blødt hen ad hans ene lår.
Anna hørte sit navn og så op.
Kun et par meter væk stod Niels, de stirrede på hinanden.
Så gjorde han et kast med hovedet i retning af havnen og begyndte at gå.
Anna trak sin hånd ud af Sigrids og gik hurtigt efter.
Fulgte ham gennem en smøge, så en anden, så over en gård og ind i et pakhus.
Der lugtede af korn og tørret fisk, her og der faldt en smal stribe lys ind.
-	Anna?
Kaldte han fra et sted længere inde.
Hun gik videre efter lyden af hans stemme, til et par arme greb hende og holdt hende fast.
*- Anna?
Sigrid vendte og drejede sig.
- Anna...?
Hun arbejdede sig den ene vej rundt om brønden og så den anden.
-	Kan du ikke finde din mor? spurgte en.
-Det er ikke min mor ...
Sigrid standsede og blev stående for at vente på, at Anna skulle komme tilbage, men hun var og blev væk.
Skyerne trak sammen, der faldt et par dråber, der fik det til at tynde ud på torvet.
To mænd med høj hat og hvide gamacher spankulerede rundt om brønden, mens de pegede på den med deres sølvbeslåede stok og lo højt.
-	Sigrid?
Mor nærmede sig.
- Står du her helt alene?
Sigrid begyndte at græde.
-	Hvor er Anna?
-Jeg ved det ikke, peb hun.
-	Jeg sagde, du ikke måtte slippe hendes hånd.
-	Det gjorde jeg heller ikke!
-	Gjorde du ikke?
-	Nej ...
Mor rynkede de fine, mørke bryn, så de blev til en bølge.
Far og bedstemor kom til og lidt efter også drengene.
De stod lidt og ventede og gik til sidst hjem uden Anna.
Hun
var blevet fundet, meddelte mor senere på dagen, men ville ikke sige noget om hvor hun havde været, eller hvad hun havde lavet.
De så hende ikke resten af ugen og heller ikke den næste.
-	Anna er syg, sagde mor, hver gang Sigrid ville gå hen til bedstemor for at se til Anna.
- Hun skal hvile sig.
Sommerferien begyndte.
En dag Sigrid var på stranden for at lege med nogle veninder, hørte hun mor kalde og løb op til huset.
Anna stod i stuen i rejsetøj og med en kuffert i hånden.
Far og bedstemor var der også.
-Sig
farvel til Anna,
sagde mor påtaget muntert.
-	Hvor skal du hen? spurgte Sigrid.
Anna så på hende og lagde en hånd på hendes hoved.
-	Til København, sagde mor, da Anna ikke selv sagde noget.
Mads Rasmussen havde opdaget, hvor dygtig Anna var, fortsatte hun, og sørget for, at hun kunne komme til København og uddanne sig til tandlæge.
Sigrid måbede.
-	Tandlæge?
Hun havde kun mødt én tandlæge, og det var en uhyggelig, gammel mand, der havde klinik oven på slagteren i Kapellangade, hvor man nogle gange kunne høre folk skrige.
Han havde trukket flere tænder ud af munden på mor og repareret bedstemors gebis, når det var gået i stykker.
Anna nikkede.
-	Hvornår kommer du tilbage? spurgte hun.
Anna rømmede sig.
-	Det varer længe ... jeg skal bo der.
-	Ovre i København?
-Ja...
Sigrid kunne høre sine veninder nede fra stranden.
Hun rørte ved kufferten.
- Men du kommer og besøger os?
Annas blik begyndte at flakke.
-	Ja, sagde mor på Annas vegne.
— Selvfølgelig!
-Hent dit danmarkskort, sagde far efter aftensmaden.
Sigrid løb op efter det og sad bagefter sammen med ham og læste navnene på de byer, Anna havde kørt forbi med toget på vej til København.
Hun havde nået Odense og var nu på vej mod Nyborg, mente han, hvor hun skulle af toget og med færgen over Storebælt til Korsør.
Sigrid så hende for sig og smilede.
Det susede under døren til kunstmuseet, da Sigrid en dag midt i september skubbede den op.
Et par visne blade blæste med ind.
-	Kom, sagde hun til sin klassekammerat Else, der tøvede.
-	Ét billede?
Damen i billetlugen lænede sig frem for at se på de to piger.
-	Ja, sagde Sigrid, der måtte stå på tæer for at nå op til disken.
- Kun ét.
Damen i billetlugen kendte hende efterhånden.
Det var femte eller sjette gang,
Sigrid var der, hver gang havde hun haft en ny pige fra klassen med.
-	Så må I gerne gå ind uden at betale, sagde damen, som hun plejede.
Sigrid takkede og førte hjemmevant an gennem det første rum, der var cirkelrundt og havde mørkeblå vægge og kuppel.
På en sokkel midti stod en kæmpestor statue af hvidt marmor.
-	Mads Tomat! sagde Else så højt, at det rungede.
Sigrid tyssede strengt på hende.
- Det må man ikke kalde ham.
De gik videre ind i et rum med grønne vægge.
-	Her lugter underligt, sagde Else.
Sigrid fortrød, hun havde taget hende med.
Af maling, dumme, skulle hun til at tilføje, men tog sig i det.
Billederne hang tæt i flere rækker over hinanden.
Else gik i stå foran et, Sigrid trak hende med videre.
-	Vi må kun se på ét, ellers skal vi betale!
De kom til et rum, der lå et par trin nede og var større end de andre.
Væggene var okkergule, lyset faldt ind gennem loftet, der var af mat glas.
-	Kom, sagde Sigrid igen og trak Else forbi de andre billeder og hen til et på endevæggen.
Dér var Anna ved sin pult på kontoret på konservesfabrikken.
Hun så op, som om nogen lige havde kaldt på hende.
Den hvide bluse, Sigrid kendte så godt, faldt blødt om hendes skuldre og var stukket ned i en blå nederdel.
Det lange hår var samlet på hovedet, en lok af det hang løst ned ad nakken og glimtede i lyset.
Når man stod et bestemt sted, var det, som om der kom liv i hendes øjne, og hendes mundvige krusede lidt.
Anna? var Sigrid hver gang på nippet til at sige.
Else glanede, så man kunne se hendes små, sorte musetænder.
-	Er det din moster?
Sigrid nikkede.
-	Kan du ikke se det?
-Jo ...
Else lød skeptisk.
Hun pegede på det lille messingskilt under billedet.
-	Hvad står der dér?
-	Kontoristen.
-	Ikke hendes navn?
-	Nej, sagde Sigrid.
- Det er ikke nødvendigt, alle ved jo, det er hende.
*Anna og Jenny gik sammen ned ad St. Kongensgade mod Kongens Nytorv efter dagens sidste lektion på Tandlægehøjskolen, der lå i en rødstensbygning i Hindegade.
Femten kvinder og syv mænd var de på deres årgang.
Tandlægefaget var ret nyt og blev anset for at være et kvindefag.
De øvede sig på Haderups nomenklatur.
Et system, der benævner tænderne med tal fra midten og ud til siden, som en dansk tandlæge, Viggo Haderup, var ophavsmand til.
Hvis det var en tand i overmunden, skulle man sætte plus foran tallet, hvis det var en i undermunden, minus.
Hvis tanden sad i venstre side, skulle tegnet stå foran tallet, hvis den sad i højre, skulle det stå efter tallet.
Jenny kom ligesom Anna fra Fyn, fra en gård på nordspidsen, og var som hun flyttet til København for at uddanne sig til tandlæge.
Hun var høj og mørkhåret og havde et bredt, venligt ansigt med tætsiddende, mørkegrønne øjne.
Hun pegede på en af sine tænder.
—Den her?
—	Fire plus, sagde Anna og pegede på en af sine.
—	Minus syv, sagde Jenny.
Biler og hestevogne passerede hinanden i begge retninger, en strøm af cyklister bumpede over brostenene.
Jenny lukkede sin frakke op, sommeren var kommet igen her sidst i oktober,
Anna svingede sin taske.
Hun var i godt humør, begejstret over byen og kunne ikke fa nok af at gå på opdagelse i den.
Når hun var beskæftiget med noget, og det var hun for det meste, der var nok at bestille på Tandlægehøjskolen, kunne hun glemme Niels.
Der kunne gå timer, ja, halve dage, hvor hun ikke tænkte på ham.
Aftenerne var de værste, når hun lå alene i sin seng, kom længslen og begæret.
De havde lovet Mads Rasmussen, at de ikke ville se hinanden igen og heller ikke skrive.
Kort efter indvielsen af Ymer-brønden var Anna blevet kaldt over på hans kontor.
Han havde hørt rygter om, at der var opstået en forbindelse mellem hende og Niels Nedergaard.
Eftersom det var på hans foranledning, de to havde mødt hinanden som maler og model, mente han, at det var hans ansvar at stoppe den ved at sørge for, at Anna kom væk fra Faaborg.
Uden at sige farvel til de andre på kontoret var hun gået hjem for ti dage senere at rejse til København.
En sporvogn nærmede sig, Anna og Jenny satte i løb mod stoppestedet.
De fik plads over for hinanden ved vinduet, hvor de kunne sidde og kigge ud, mens de fortsatte deres samtale.
Anna betragtede diskret de mange ansigter rundt om sig, lettet over at der ikke var nogen, hun kendte, og over at ingen her kendte hende.
—	Se!
Jenny pegede på noget, de kørte forbi.
Lidt efter var det Annas tur.
De passerede Vimmelskaftet, elegant klædte kvinder og mænd hastede afsted, forretningerne var festligt oplyst.
På Gammel Torv optrådte en trup akrobater, lidt derfra stod en mand og drejede på en gammel, vakkelvorn lirekasse.
—	Se, sagde de igen i munden på hinanden.
Hvor Vodroffsvej krydser GI.
Kongevej, stod de af.
Himlen blev mørkere og mørkere turkisblå.
Lygtetænderne var i gang, en efter en lyste de elektriske lamper, der i København havde afløst gaslamperne.
En flok arbejdere kom ud fra en port, i en anden stod et par kvinder.
Købefruentimmere,
mente Jenny og trak Anna med over på den anden side.
De standsede for at gå hver til sit, Jenny pegede på en af sin tænder.
-	Plus to, sagde Anna og pegede på en af sine.
-	Fem minus, sagde Jenny.
Anna tog sin frakke af og hængte den i korridoren til den store herskabelige lejlighed på tredje sal.
Hendes værelse var det mindste og vendte ud mod baggården og retiraderne, men hyggeligt.
Værtinden ringede med klokken, aftensmaden var serveret.
Pensionærerne kom ud fra deres værelser og skyndte sig mod spisestuen.
Snakken gik over bordet.
Resten af aftenen sad Anna og læste og forberedte sig til næste dag, hvor de skulle have om Richmondkroner og broarbejde.
Efteråret gik hurtigt med nye fag og de første eksaminer.
I begyndelsen af november kom mor og Astrid til København.
De inviterede Anna og Jenny på tesalon og til koncert.
Travede byen tynd for at se på forretninger og museer.
Hver eller hver anden dag var de i teatret for at se film med den store stjerne, Asta Nielsen.
-	Hvordan går det i Faaborg? spurgte Anna, en aften de havde set Afgrunden.
— Snakker folk stadig?
Mor og Astrid vekslede blikke.
Et par af byens toneangivende kvinder var holdt op med at invitere hende til deres
sammenkomster, fortalte Astrid.
En af mors veninder havde slået hånden af mor, ellers var der ingenting.
Anna sukkede og fik tårer i øjnene.
-	Undskyld.
-	Du kan ikke gøre for det, sagde Astrid og snakkede videre om Palads Teatret, hvor de havde set filmen, og hvor der var plads til over tusind tilskuere, palmehave og et tredivemands orkester, der spillede til.
Tre uger efter de var kommet, rejste mor og Astrid tilbage til Faaborg.
Anna fulgte deres råd og blev i København julen over i stedet for at holde den i Faaborg, som hun havde glædet sig til.
Juleaften besøgte hun en fjern slægtning til mor og brugte ellers tiden på at forberede sig til den store eksamen i begyndelsen af januar.
Julepynten var væk.
En iskold regn stod ned og fik rendestenene til at flyde over.
Anna blev gennemblødt på det korte stykke fra sporvognsstoppestedet til Tandlægehøjskolen.
Rystende af kulde og nervøsitet gik hun ind i eksamenslokalet og kom lidt efter ud med højeste karakter.
Det samme fik Jenny.
De gik på café for at fejre det og tog bagefter sporvognen hjem igen.
De sad ved vinduet over for hinanden og kiggede ud.
En klar, dybblå himmel havde afløst regnen, en kold vind trak ind.
Sporvognen standsede, og et ansigt, Anna kendte, blev genspejlet i vinduet, de smalle, mørkeblå øjne, det kobberrøde hår, ham!
Ffan var stået på!
Ff un ville rejse sig og stå af, men sporvognen havde sat i gang.
Jenny så spørgende på hende.
Ffan nærmede sig, havde den lyse frakke på og bløde hat; holdt fast i en strop.
Om lidt ville han stå ud for hendes plads uden at kunne undgå at opdage hende.
Hendes hjerte hamrede.
Hun knugede sin taske og skævede mod døren.
De nærmede sig næste stoppested.
-	Kom, hviskede hun til Jenny, da sporvognen tog farten af.
-Vi skal da ikke af her?
-	Jo.
Anna rejste sig.
- Jeg skal af.
-	Hov, hov, sagde en, da hun skubbede for at komme hen til døren.
Hun sprang ud, Jenny fulgte efter.
-	Hvad er der? spurgte hun.
- Hvorfor vil du af her?
Klokken ringede, og sporvognen satte i gang igen.
Niels så
ud på hende fra en vinduesplads uden tegn på genkendelse.
Han tog hatten af og kørte en hånd gennem håret.
Først nu kunne hun se det.
Det var ikke ham.
Han lignede ham ikke engang.
Hvordan kunne hun tage så meget fejl?
Anna rystede på hovedet ad sig selv, hendes hjerte holdt langsomt op med at hamre.
-	Jeg troede, stammede hun, mens sporvognen forsvandt.
- At det var en, jeg kender ...
Vandet i Frederiksholms Kanal var lige så mørkeblåt som himlen.
De var stået af ved Christiansborg, mange stop før de skulle.
Jenny tog hendes arm, de begyndte at gå hen ad Stormgade.
-	Hvem troede du, det var?
Anna fortalte.
-Nu ved du det, sagde hun bagefter.
-Ja...
De gik lidt i tavshed.
-	Fordømmer du mig?
-	Nej, sagde Jenny og gav hendes arm et klem.
3.	kapitel
1913.
Sigrid løb ned gennem haven og ud på engen for at tage imod Anna og bedstemor.
Hun havde sløjfe i fletningerne og den nye forklædekjole på, hun havde fået i fødselsdagsgave.
Den havde flæser ved ærmegabet og var syet af samme rød-og gulternede stof som hendes mors forklædekjole.
Fra hun var vågnet om morgenen alt for tidligt, havde hun ventet på det her øjeblik.
-	Hvorfor kommer I den vej? spurgte hun og lo højt.
De var gået bagom, over strandengen og op gennem haven
i stedet for ad vejen, som de plejede, og som var både den nemmeste og korteste.
Sigrid kastede sig i armene på Anna.
Hun var ikke kommet til jul, som hun havde lovet, og heller ikke til Sigrids otteårs fødselsdag.
Men nu, nu var Anna endelig kommet til Faaborg for at være med til at fejre bedstemor, der fyldte rundt næste dag.
Det var midt i maj, solen glimtede i fjorden, fuglene sang om kap. Frk. L havde bagt sandkage og pleskner og dækket op til te i havestuen.
Mor spurgte til togturen.
Sigrid holdt sig tæt til Anna, mens hun fortalte.
-Der er en, der har glædet sig, til du skulle komme, sagde mor.
Anna trak Sigrid ind til sig og kildede hende over det hele, til hun tiggede hende om at holde op.
-Jeg tisser i bukserne!
gispede hun.
De tre kvinder fortalte på skift og nogle gange i munden på hinanden om det, de havde oplevet siden sidst, mor nævnte Ymerbrønden.
Knap et år efter dens indvielse gik bølgerne stadig højt, avisen var fuld af skriverier om den, flere og flere forlangte den fjernet, fordi de syntes, den var uanstændig.
Send den tilbage til København, lød det som et omkvæd.
Sigrid kredsede om Anna, hun undersøgte hendes tøj.
-Du har faet ny nederdel?
-	Kan du lide den?
Sigrid nikkede.
Annas nederdel fulgte kroppen og standsede lige over skoene.
-	Men ... den er for kort, man kan se dine ankler!
Det var den nye længde i København, forklarede Anna.
Mors gik ned over skoene og havde et kort slæb, og bedstemors havde tournure, så det så ud, som om hun havde en lille kuffert bagpå.
-	Fortæl mere om København, bad Sigrid.
Anna fortalte om Rundetårn, Storkespringvandet og Børsen, så det var, som om man selv havde set det.
Mor og bedstemor spurgte til Jenny og Tandlægehøjskolen.
Sigrid satte sig på skødet af Anna og hørte om anatomi og fysik, og hvordan de efter sommerferien skulle til at øve sig på at praktisere på frivillige patienter.
-	Vil du se mine tænder? spurgte hun.
-	Ja, sagde Anna.
Sigrid lænede sig tilbage, så hun lå som en baby i Annas arm og åbnede munden.
Anna bøjede sig over hende.
-	Højere, sagde hun.
Sigrid lukkede munden højere op, Annas ansigt var så tæt på hendes eget, at det blev helt fordrejet.
-	Endnu højere, sagde hun.
Sigrid spærrede munden så højt op, at det knagede.
Anna stak to fingre ind, hun løftede lidt op i den ene mundvig og førte dem så langs indersiden af underlæben hen til den anden mundvig, hvor hun fortsatte langs overlæben, mens hun studerede Sigrids tænder én for én.
En sitren løb gennem Sigrid, da Anna mærkede på hullerne efter de mælketænder, hun havde tabt, for at se, om nye var på vej.
Hun blev liggende i Annas arm med vidtåben mund.
-	Det ser fint ud, sagde Anna.
- Du må gerne lukke munden.
-	Sæt dig op.
Mor rakte et lommetørklæde frem.
— Du savler ...
Sidst i maj rejste mor og far med bedstemor til København for at besøge Anna.
En søndag formiddag, hvor Sigrid og Else, der var på besøg, sad i spisestuen og legede skole, kom en langbenet skikkelse løbende op gennem haven fra stranden.
-	Der er Knud! sagde Else, glad for at fa en afbrydelse.
Han rev havedøren op.
-	Kom og se, råbte han forpustet.
- Der er en tysk zeppeliner ovre over Bjørnø!
De to piger sprang op og løb efter ham ned over engen til stranden.
Der stod en hel flok, Erik var der også.
Alle så i retning af en kæmpestor, aflang skygge, der langsomt sejlede gennem luften.
Erik havde lånt en kikkert, som han lånte videre til Sigrid.
Hun satte den for øjnene.
Under den aflange ballon, der havde
en propel i den ene ende, hang en gondol.
Den var indrettet som hotel, sagde Knud, med polstrede møbler, spisesal og dansegulv.
Der kom flere og flere ned på stranden.
Else løb op for at hente sine forældre.
Sigrid fik en idé og løb den anden vej mod Algade, hvor hr. Jespersen, deres matematiklærer, boede.
Hun kunne lige nå dørhammeren.
-	En zeppeliner?
Han så skeptisk på hende.
-	Ja! sagde hun ivrigt.
En kvinde med et barn på armen kom til syne bag ham.
-	Det var drengene, der opdagede den, tilføjede Sigrid for at give sine ord vægt.
Hr. Jespersen overgav sig, Knud og Erik måbede, da hun kom trækkende med ham.
Erik lånte ham kikkerten, som han blev stående med længe.
-	Var det ikke rigtigt?
Kunne Sigrid ikke dy sig for at spørge, da han endelig lod den synke.
-Jo, sagde han.
- Det er en zeppeliner!
-	Jeg ville gerne prøve at rejse med sådan en.
-	Det kommer du også til, sagde hr. Jespersen.
- Det gør vi alle sammen.
Om ikke så længe vil det være den måde, man rejser på, gennem luften.
-	Helt til København? spurgte Sigrid.
-	Ork ja, sagde hr. Jespersen.
— Og meget længere, til Sverige og Tyskland.
-	Hvad med Østrig-Ungarn? spurgte Erik.
-	Også der, sagde hr. Jespersen.
-	Og Det Osmanniske rige? spurgte Knud.
-Ja, sagde hr. Jespersen.
- Verden rundt.
Skyggen blev mindre og mindre, de blev stående, til den var helt væk.
Først nu opdagede Sigrid, at hun var kommet afsted i hjemmesko, der var blevet våde, da hun løb over engen.
Frk. L skældte ud.
-	Hvis du bliver syg, er det mig, der får problemer!
Hun blev sendt i seng, pigen kom op med en varmedunk.
-	Tag mit danmarkskort.
Sigrid pegede på hylden over skrivebordet.
Pigen måtte kravle op på stolen for at nå det.
-	Og også mit europakort.
Varmen bredte sig i hendes krop, mens hun bladrede i kortene og studerede alle de lande, hun en dag skulle svæve hen over i en zeppeliner.
*1914.
Anna holdt på sin taske, Jenny gjorde det samme.
De havde forvildet sig ind i et kvarter, de ikke kendte.
Vasketøj hang på rækker mellem de faldefærdige huse.
Et vindue stod åbent, et par råbte fortvivlet ad hinanden, mens et barn skreg og skreg.
De prøvede at finde ud, mens de talte om en ung mand fra deres årgang på Tandlægehøjskolen, som i lang tid havde bejlet til Anna.
-Han er dygtig, sagde Jenny.
-Ja.
-	Vil sikkert drive det vidt.
-	Få sin egen klinik ...
Anna tog et tørklæde frem og holdt det for munden, Jenny gjorde det samme.
Der stank af latrin, i
en port stod en flok skummelt udseende mænd.
De overvejede at vende om, men det så ikke bedre ud den anden vej, så de gik videre, mens de prøvede at lade som ingenting.
—Jeg skal ikke giftes, sagde Anna.
—Heller ikke jeg, sagde Jenny.
De talte om en ung kvinde på årgangen over deres egen, som var blevet forlovet og derfor havde været nødt til at forlade Tandlægehøjskolen.
Det skete hele tiden og var grunden til, at man optog flere kvinder end mænd.
En anden var blevet sygemeldt på grund af nervøsitet.
En ny lidelse, der ramte flere og flere.
Som om de spændinger, der havde hobet sig op mellem de forskellige nationer, Tyskland og Frankrig især, men også England og Rusland, havde forplantet sig til det enkelte individ.
Både Anna og Jenny havde på skift troet, de led af nervøsitet, når de havde ondt i hovedet eller maven.
De kom til en gade, der var lidt bredere end de andre, og hvor husene så mindre faldefærdige ud.
De gik ned ad den og bagefter ad en anden og stod med ét på Nørre Voldgade.
De så på hinanden og lo.
Himlen var diset blå, en solsort sang ufortrødent gennem larmen fra trafikken.
De satte det lange ben foran, havde begge to tasken fuld af bøger og noter, som de skulle hjem og studere.
De havde haft kliniske øvelser hele dagen og udført behandlinger først på fantom og så på de patienter, de fik tildelt.
De havde lært at bruge gips og tandcement.
Hver anden dag hele foråret skulle de arbejde på skolens kirurgiske klinik og hver anden på tandfyldningsklinikken under vejledning af en lærer.
Om kun lidt over et år ville de være færdiguddannede tandlæger med ret til at praktisere.
-	Allerede, sagde de til hinanden.
Anna tog Jennys arm.
De gik langs Aborreparken, der var ved at blive forvandlet til en banegrav for den nye togforbindelse, der skulle gå fra Østerbro over Vesterbro og helt til Hovedbanegården.
I udkanten af parken stod en stor, hvidmalet pavillon, som tilhørte kunstnersammenslutningen Den Frie.
Man afholdt den sidste udstilling, før bygningen skulle skilles ad og flyttes til Østerbro for at give plads til banegraven.
Der var kun én mand, Anna ville gifte sig med.
Hun standsede for at se på plakaten med navnene på de kunstnere, der deltog i udstillingen.
Hans var der ikke.
-	Du er heldig, sagde Jenny.
- Du har oplevet den store kærlighed, det ville jeg gerne.
-	Også selvom den ikke bliver til noget?
-Ja, sagde Jenny.
*Vinden fyldte sejlene, og vandet klukkede langs siderne på den smalle, kravellebyggede båd.
Joy stod der på hækken med blankpolerede messingbogstaver.
-	Ved du, hvad det betyder?
havde Sigrid spurgt Else, da de legede sammen en dag i sommerferien.
Else rystede på hovet.
-	Glæde, sagde Sigrid.
- Det betyder glæde!
Husk det, når vi skal til at have engelsk.
Så er der et ord, du kender.
Hvad var det så, det hed?
Else bed sig i læben.
-	Joy, dumme, Joy!
Man kunne jo høre, hvad det betød.
Hvis Sigrid engang fik en datter, skulle hun hedde det.
Nu var sommerferien ved at være slut, der var kun et par dage, til de skulle begynde i tredje klasse.
Hun sad i cockpittet i luv side, som far havde lært dem, det hed, med ryggen til kahytten og benene trukket op under sig.
Hun havde en hvid kjole på med matroskrave og kridtede lærredssko med hampesåler.
Drengene og far var også klædt i hvidt og blåt, som man skulle være, når man var ombord på et skib.
De kunne være motiv for en af byens kunstmalere.
Faaborg blev mindre og mindre.
Klokketårnet, byens højeste bygning, var ikke større end hendes pegefinger, elværkets skorsten kun halvt så stor, den på konservesfabrikken også.
-	Hvem kan se flest vindmøller? spurgte hun drengene.
Knud, der stod med ryggen til i nedgangen til kahytten,
begyndte at tælle.
Erik, der sad over for hende i læ side af cockpittet, så stift frem for sig uden at høre.
-	Ni, sagde Knud.
-	Ti!
Sigrid pegede på en, hun vidste, han havde glemt.
-	Det er på Horne, det tæller ikke.
-	Jo, det gør!
-	Nej, det gør ej!
blev de ved, til far standsede dem.
Han havde sin kaptajnskasket på og snor i sine briller for ikke at tabe dem i vandet.
De passerede Bjørnø og satte kurs mod Avernakø.
Det friskede op, Erik blev bleg.
-	Se på horisonten, sagde far.
-Ja, far, stønnede Erik.
Sigrid studerede de hvide hår på Knuds brune ben.
Det havde været en usædvanlig varm sommer, der lod til at blive ved.
Et vindpust fik båden til at krænge.
Sigrid hujede.
Erik lænede sig ud over rælingen og kastede op.
Båden lå igen roligt, Erik stirrede ængsteligt ned i vandet.
-	Kan der være miner?
-	Nej, far lød ærgerlig.
- Så sejlede vi ikke her.
Det er kun, hvis der bliver krig, de lægger miner ud, og det bliver der ikke.
Vi lever trods alt i en civiliseret verden.
Han vinkede Erik hen, så han kunne holde roret, bagefter var det Knuds tur.
De nærmede sig Avernakø, man kunne se stranden og de stejle skrænter op til markerne.
Kornet var modent.
En tremaster var på vej ind fra Storsundet med kurs mod Faaborg og passerede dem lidt efter med alle sejl oppe.
Man kunne høre suset fra dem.
Joy huggede i dens kølvand, så Erik måtte knække sig igen.
Far vinkede Sigrid hen.
— Så er det din tur.
Hun trak rorpinden til sig, sejlene begyndte at blafre.
-	Rolig, sagde far.
Han lagde sin hånd over hendes, så hun kunne mærke, hvor lidt der skulle til for at få båden til at ændre kurs.
- Sådan, sagde han.
- Små bevægelser.
Varmen blev ved og tog i august ligefrem til og blev trykkende.
Skolen begyndte, de fik tidligt fri den første dag.
Sigrids tornyster var tungt af nye bøger, som hun glædede sig til at komme hjem og læse i.
Hun stak hænderne i lommen på forklædekjolen, mens hun og tre piger fra klassen ventede på, at en hestevogn med et læs hø skulle køre forbi.
Det var faretruende højt og hældede lidt til først den ene side og så den anden.
Endelig
kunne de krydse Grønnegade for at gå ned ad Østergade mod torvet.
Der var flere mennesker, end der plejede at være, og en anden stemning.
-	Hvad er der sket? spurgte de hinanden.
—	Skal vi gå hjem til dig og lege?
Else smilede og lagde hovedet på skrå.
-Det kan vi godt, sagde Sigrid.
Et par cyklister bumlede hen over brostenene og arbejdede sig ind og ud mellem fodgængerne, der var trukket ud på gaden.
De handlende var kommet frem og stod foran deres butikker og snakkede med kunderne.
Slagteren i sit blodstænkede forklæde, tobakshandleren og manufakturhandleren også i deres brune kitler.
Længere henne stod hattemageren og børstenbinderen og her og der små flokke af tjenestepiger med en kurv over armen.
Et automobil kørte gennem gaden, chaufføren brugte hornet.
Folk flyttede sig langsomt og ligesom i søvne, mens de tørrede sig for sved.
—	Til side, råbte en mand, der havde påtaget sig at gå foran for at bane vej.
- Til side!
Der var en lang kø af mennesker foran Handelsbanken, der lå på hjørnet af Østergade og torvet.
Nogle så alvorligt frem for sig, andre talte ophidset sammen.
—	Hvad er der sket?
spurgte pigerne igen hinanden.
-	Se!
Sigrid pegede på Faaborg Laane- og Sparekasse, der lå på den anden side af torvet, hvor der var en lige så lang kø.
Der sad hendes far inde.
Virksomhed og Sparsommelighed ere den sikkreste Vei til Formue og Velstand, stod der på væggen over hans bord.
Spare, det var noget Sigrid kunne, i modsætning til Erik og især
Knud, der altid brugte deres lommepenge med det samme, så de måtte låne af hende.
-Du kiggede, sagde Else til Sigrid, da de gik forbi Ymerbrønden med den nøgne jætte.
-	Nej!
-Jo, du gjorde, sagde de to andre piger også.
-Det passer ikke!
Hun så oprørt fra den ene til den anden.
Else fnisede.
-Det var bare noget, jeg sagde!
De knækkede alle fire sammen af grin.
En avisdreng kom om hjørnet fra Algade.
-	Ekstranummer! råbte han og holdt en avis op.
- Eeeekstra nummer!
Der stod tre ord på forsiden, med store, sorte bogstaver.
Else mumlede for sig selv.
- K-r-i siger ...
-	Krigen brudt ud, sagde Sigrid.
De gik videre mod Vesterport.
På trappen til Nielsens Hotel stod et par tjenere og snakkede med en ekspedient fra Engelsk Beklædning.
Døren til Seidelins Lervarefabrik, der lå i et lillebitte hus klemt inde mellem Faaborg Pottemageri og H.P. Bruuns Café og Konditori, stod åben.
To kvinder med forklæde på og ler på hænderne stod foran og talte med en ølkusk.
Ingen passede deres arbejde.
-	Ekstranummer! råbte avisdrengen igen.
— Eeeeekstra nummer!
Far kom sent hjem og så træt ud.
Tyskland havde erklæret krig mod Frankrig, fortalte han, mens de spiste.
Den seneste udvikling i en kædereaktion, der var begyndt med skuddene i Sarajevo i juni.
Det havde fået Østrig-Ungarn til at gå i krig med Serbien, og Rusland med
Tyskland, der nu også var i krig med Frankrig og Frankrigs allierede, England.
En storkrig var i gang, fortsatte han, men den ville ikke vare længe, det var alle enige om, et par måneder højst, måske kun uger.
Himlen var diset blå, en svag blomsterduft trængte ind ad de åbentstående vinduer.
Man kunne høre fuglene synge og insekterne summe, i det fjerne brølede en ko.
—	Hvad med Danmark?
Knud lød håbefuld.
- Bliver der også krig her?
—	Nej, Danmark har erklæret sig neutralt, og det skal vi være glade for, sagde far.
- Spørg bedstemor, hvordan det var i ’64, tilføjede han, da Knud så skuffet ud.
Hver eftermiddag stillede Knud sine tinsoldater op på gulvet i sit værelse, en gang imellem fik Sigrid lov til at se på, når slagene bølgede frem og tilbage.
—Hvis der bliver krig her, kommer vi til at opleve noget, sagde han på en måde, så Sigrid også kom til at håbe det.
Midt i oktober rejste bedstemor til København for at besøge Anna.
Sigrid ville skrive til hende.
—	Må jeg det? spurgte hun mor.
—	Ja, sagde hun.
— Hvis du kan finde noget at skrive på.
Krigen havde kun varet et par måneder, men der var allerede mangel på mange ting, også de mest almindelige som kul og smør og papir.
I en skuffe i chatollet fandt Sigrid et stykke papir, der kun var beskrevet på den ene halvdel, som hun klippede af.
Hun tog pen og blæk frem og satte sig ved klappen for at skrive et brev på den anden.
Kære Bedstemor.
Hvorledes har I det, derovre i København? indledte hun.
Vi har det Alle godt.
Hun fortalte lidt om skolen, og hvordan det gik med de nye fag, de havde fået i år, engelsk og geografi, sådan noget svært noget, og syklubben, før hun kom til sit egentlige mål med brevet.
Hun ønskede sig tinsoldater, noget man kun kunne købe i København.
Helst skal det være Gardister i Feltuniform, for dem har Knud saa
mange af, og saa et Telt til.
Hun så på det, hun havde skrevet, før hun igen dyppede pennen og tilføjede: Saarede Tinsoldater som ligger på Baarer eller gaar, og er forbundne om Hovedet eller andre Steder.
Det skal altsaa helst være Gardister i Feltuniform og saa flest Baarer, opsummerede hun til slut.
Kærlig hilsen Sigrid Kristensen, Faaborg.
For at der ikke skulle være noget at misforstå, lavede hun en tegning til bedstemor på bagsiden af en brugt konvolut og lagde ved brevet.
To sårede soldater forestillede den, der lå hoved mod fod på den samme båre.
Bagefter tegnede hun en bred rem hen over brystet på dem begge to, så de ikke skulle falde af under transporten, og klippede til sidst konvolutten til, så den fik form som en medaljon.
*En strøm af unge mænd med ransel på stod af toget og bredte sig hen over perronen.
Flere gange om dagen kom der tog ind fra de forskellige dele af landet, fyldt med unge mænd,
der var blevet indkaldt til Sikringsstyrken, som sammen med hæren skulle beskytte landets neutralitet, hvis den blev truet.
Anna arbejdede sig forbi den anden vej hen mod det tog, hendes mor netop var ankommet med.
Hun havde skyndt sig afsted til Hovedbanegården efter dagens sidste lektion på Tandlægehøjskolen.
Skudfrakturer af underkæben og deres behandling, havde deres underviser, tandlæge Westergaard, talt om.
Han havde været i Berlin og besøgt et feltlazaret dér.
I Tyskland arbejdede tandlægerne side om side med de militære læger på slagmarken og på feltlazaretterne, ja, selv i skyttegravene.
Westergaards foredrag var ledsaget aflysbilleder af tyske soldater, der havde fået skudt underkæben helt eller delvist væk.
Stadig i chok stirrede de ind i kameraet.
Annas blik gled hen over de unge mænd, mange kun store drenge, der muntert snakkende gik forbi på begge sider af hende.
Hver dag blev tusindvis af soldater dræbt og et lige så stort tal såret på slagmarken.
Uforholdsmæssigt mange blev ramt af skud i hovedet, havde tandlæge Westergaard fortalt, fordi det var det, der stak op af skyttegraven.
Som regel i venstre side, fordi de, når de blev beskudt, drejede hovedet mod højre.
Hun og Jenny havde talt om at rejse til Berlin næste sommer efter den afsluttende eksamen for at tilbyde deres hjælp og dygtiggøre sig.
Hvis Danmark skulle blive inddraget i krigen, ville soldater med skudfrakturer i kæben være henvist til privat tandlægehjælp,
havde tandlæge Westergaard sluttet sit foredrag med at fortælle, fordi den danske stat i modsætning til den tyske var uforberedt på den slags skader.
En sortklædt skikkelse kom til syne i den sidste dør i toget.
— Mor?
Anna vinkede.
En kontrollør hjalp mor ned på perronen, Anna tog hendes kuffert.
—	Hvem skal nu forsørge deres familier? spurgte mor, da de gik gennem banegårdshallen og forbi de mange unge mænd.
De tog en sporvogn til pensionatet.
Bladene på træerne langs Nørre Vold var blevet gule og røde.
Mor overbragte hilsner fra Astrid og Frederik og en af Annas gamle veninder fra skolen.
Anna takkede.
—	Taler de stadig om mig?
Mor rystede på hovedet.
—De har fået andre ting at tale om ...
Hun så efter den kortege af hestevogne, de passerede.
De havde alle sammen pigtrådsruller på ladet og var på vej nordpå til Dyrehaven, hvor man var ved at anlægge en skyttegrav ligesom den ved Vest Volden.
Hele vejen rundt om byen skulle den gå.
En deling soldater marcherede hen ad Sølvgade,
og ved hjørnet til Rigensgade stod et militærorkester og spillede.
Alle vegne så man spor af krigen.
Pensionatsværtinden havde som de andre gange, Anna havde haft besøg hjemmefra, givet tilladelse til, at hun kunne få en harmonikaseng ind på sit værelse, så hendes mor også kunne bo der.
Hun deltog i alle måltider og konverserede flittigt med de andre pensionærer, en ung ingeniør især.
—	Sympatisk mand, sagde hun, en aften de havde lagt sig, Anna på harmonikasengen.
-Ja.
—Han taler varmt om dig.
-Hm.
De lå lidt uden at sige noget.
Det var begyndt at blæse, en af dørene til retiraderne i gården blev smækket op.
-	Tænker du stadig på ham? spurgte hendes mor.
-	Hvem?
-Det ved du godt.
-	Niels Nedergaard?
Nej.
-	Godt, det fortjener han heller ikke.
-	Mor ...
-	Du finder en anden.
-Jeg vil ikke have en anden.
-	Du er toogtyve.
Da jeg var toogtyve, var jeg for længst blevet gift og havde et barn og et til på vej, Astrid også ...
-Jeg går på tandlægehøjskole, jeg skal være tandlæge!
-Jeg troede kun, det var, fordi... på grund af det, der skete.
-	Nej, det interesserer mig!
Om trekvart år får jeg mit diplom og kan begynde at praktisere.
Så kan jeg jo ikke være gift.
-	Det kunne være, du kunne finde en mand, der ikke havde noget imod, du arbejdede lidt?
-	Mor ...
Retiradedøren blev smækket i.
Som altid når mor var i København, livede hun op og udskød sin hjemrejse igen og igen, til hun havde været der i fem uger.
Et par dage før hun skulle med toget tilbage til Faaborg, gik Anna med hende rundt i byen for at finde en legetøjsbutik, der havde tinsoldater.
Men der var ingen, produktionen var ophørt, alt metal skulle bruges i krigsindustrien.
Det sneede, da Anna fulgte sin mor til Hovedbanegården, og igen var ankomsthallen fuld af unge mænd, der ventede på at blive transporteret videre til de forskellige kaserner.
-	Giv ham en chance, sagde mor, den unge ingeniør, mente hun.
- Det skal jeg nok, sagde Anna og stak hænderne i muf-fedissen.
*1915.
Sigrid holdt sin sypose fast mellem vanterne.
Det var tirsdag eftermiddag, hun og Else skulle i syklub.
Det var koldt, cyklisterne kørte langsomt for ikke at glide på de tilisede brosten.
Else gik i en stor bue uden om et spand heste, der stod ud for Apotekergården.
Hendes far var blevet sparket i hovedet af en hest som barn og havde mistet lugtesansen, alt kunne man lægge foran ham, sagde Else, en rådden fisk eller en dejlig blomst, han kunne ikke lugte forskel.
Bagerens kringle gyngede let.
Forleden havde Knud og Erik set tre russiske krigsfanger stå under den og vente på at blive hentet og kørt ud til den gård, hvor de skulle hjælpe til.
-	Hvordan så de ud?
havde Sigrid spurgt, ærgerlig over at det ikke var hende, der havde set dem.
De havde haft pelshat på og broderet busseronne, havde Knud fortalt.
Posede bukser stukket ned i støvlerne.
Den ene havde haft et langt, snoet skæg, den anden en sabel mellem tænderne.
Nu var der kun et par forhutlede unger fra børneasylet, der gik og rodede efter noget spiseligt.
De to piger standsede for at kaste et blik på manufakturhandlerens butiksvindue.
Else pegede på en lysegrøn filthat med silkebånd om.
-	Den må jeg få.
Sigrid så vantro på hende.
-	Ny hat?
-	Ja ... jeg må få alt, hvad jeg peger på, siger min mor.
Sigrid stirrede.
—	Jeg troede, I var fattige?
—	Ikke mere.
Hendes far var begyndt at sælge kød på dåse til soldaterne, fortalte Else, og ville snart blive lige så rig som Mads Tomat.
Et par uger efter var det fastelavn, alle byens børn skulle ud og rasle penge ind, i år ikke til sig selv, men til et godt formål.
Som så mange andre steder i landet havde man dannet en hjælpeforening, Hjælpeforeningen af 1915, der samlede penge til soldaterne og deres familier, som nu måtte undvære deres forsørger.
Sigrid skulle for tredje år i træk have svenskerdragten på.
En slags folkedragt, der var blevet syet til bedstemor, da hun var en lille pige, og som siden var gået i arv til mor og Anna og derefter til Sigrid.
Det første år havde den været for stor, nu var den for lille.
Vesten strammede, og nederdelen var blevet for kort, men det værste var den høje, spidse hat af sort filt.
Sigrid skumlede, da mor satte den på hendes hoved og bandt en sløjfe på de brede bånd, der holdt den fast.
Frk. L kom ind med det hvide pynteforklæde, der hørte til, som hun havde stivet og strøget.
-	Det er sidste år, det lover jeg, sagde mor og gav hende et kys.
- Næste år må du selv bestemme.
Sygeplejerske ville Sigrid have været ligesom dem, man kunne se på plakater rundt omkring i byen, i hvid uniform med et rødt kors på brystet, en lille kappe i håret og en taske med nødhjælpsudstyr i hånden.
Meld Dem til Krigen, stod der henover.
Erik havde klædt sig ud som skorstensfejer, Knud som soldat med krykke og en blodig forbinding om hovedet.
De løb afsted med deres kammerater, Sigrid skulle følges med Else.
Man kunne se det på lang afstand, Else var ikke klædt ud.
Hun havde sin nye hat på og den nye frakke, hun også lige havde fået, og nye støvler med lædersåler.
Sigrid så misbilligende på hende.
-	Så er det bedst, jeg står forrest.
Hun løftede dørhammeren til det første hus.
De havde hele Vestergade.
Fra Vesterport og Kirkestræde, Kappelandsstræde, Bøjestræde og Sundstræde helt til Østergade.
Bøssen blev tungere og tungere, Sigrid, der efterhånden havde glemt svenskerdragten, løftede den prøvende.
-	Hvor meget tror du, der er?
Else trak på skuldrene og talte om at gå hjem, fordi hun på trods af lædersålerne frøs om fødderne, men Sigrid lod hende ikke slippe.
De skulle være mellem dem, der samlede flest penge ind, havde hun sat sig for.
Alle steder var det hende, der bankede på og sang for, og hende, der bagefter holdt raslebøssen frem.
-	Yndig dragt, sagde en kvinde i et af de sidste huse i Sundstræde.
En anden dukkede op bag hende, de fandt nogle mønter frem.
—	Er det ikke sparekassedirektørens datter? spurgte den første.
Sigrid kniksede.
-Jo.
De så indgående på hende.
—	Så er du i familie med frk. Lauterberg?
—	Ja.
Sigrid kniksede igen.
-	Det er hendes moster, oplyste Else.
Smilet forsvandt fra de to kvinders ansigt.
-	Det skal ikke komme soldaterne til skade, sagde den første og puttede sine mønter i raslebøssen.
Den anden gjorde det samme og lukkede døren.
-	Hvad mente hun med det? spurgte Sigrid.
-Det ved jeg ikke, sagde Else.
162 kr. og 23 øre var der i raslebøssen, da de afleverede den, og dermed var de mellem de ti hold, der havde samlet flest penge ind.
Tilfreds med sig selv gik Sigrid hjem og tog svenskerdragten af.
Hun fortalte mor om de to kvinder i Sundsgade, og hvad de havde sagt om at komme soldaterne til skade.
Mor blev bleg.
-	Jeg troede, det var glemt.
-	At hvad var glemt?
-	Ikke noget, sagde mor hurtigt.
4.	kapitel
Galvanoplastik og katodestråler kom Anna op i til den afsluttende eksamen, Jenny i røntgenstråler og det nye røntgenfotografi.
Den 27. juni 1915 - fire dage efter at et optog af hvidklædte kvinder med faner og bannere gik gennem byen for at takke kongen for at have givet kvinder og tyende stemmeret — kunne de kalde sig tandlæger.
Halvandet år havde krigen nu varet, og der var ingen tegn på, at den var ved at være forbi.
Tværtimod havde den bredt sig til Asien og Afrika.
Hundredtusindvis af unge mænd havde mistet livet, og mindst lige så mange var blevet såret.
Anna fik med det samme ansættelse på en stor klinik i Gothersgade.
Der var flere behandlingsrum, der hver især var indrettet som en lille stue med brokadetapet og indrammede billeder med muntre og beroligende motiver.
Tandlægestolen var polstret og havde nakke- og fodstøtte af fint smedejern.
Over den hang en krystallysekrone.
Det kliniske udstyr, der var det nyeste på markedet, var diskret placeret bag en skærm.
Et dentallaboratorium var der også, hvor de kunne lave kunstige tænder og gebisser af porcelæn og vulkaniseret kautsjuk.
Patienterne var velhavende, nogle havde været det længe, andre var lige blevet det - på krigen.
Klinikassistenten kom ind
med en prangende klædt kvinde, behængt med dyre smykker.
En stor, klar diamant lynede fra hendes finger.
Hun havde frygtelig ondt i en tand, men aldrig været til tandlæge før og rystede af skræk.
-	Jeg vil gerne bedøves, sagde hun.
- Med æter.
-	Det må jeg ikke, sagde Anna.
- Jeg må kun lokalbedøve.
-	Jeg skal nok betale hvad som helst!
Hun tog diamantringen af og rakte den frem.
-	Nej, nej, sagde Anna og forklarede, at det kun var læger, der havde tilladelse til at bruge æter, ikke tandlæger.
Senere på dagen måtte hun bede en mand, der havde drukket sig mod til, før han gjorde sin entré på klinikken, om at sidde stille, mens hun praktiserede.
Han så sløvt på hende, men fortsatte med at stryge hende op ad benene, mens hun trak en genstridig kindtand ud på ham.
På vej ud stak han en hundredkroneseddel i hendes kittellomme.
-	De skal betale ved kassen, sagde hun og gav ham den tilbage.
-	Det er drikkepenge, sagde han og stak dem igen i hendes lomme.
Tandlæge Lund, der ejede klinikken, fortalte om en fest, han havde været til hos en af patienterne, hvor man drak champagne af flasken, og mændene brugte pengesedler som fidibus, når de skulle tænde en cigar.
Ud på natten var man begyndt at spille kort, hele formuer kunne man vinde eller tabe.
Jenny havde fået ansættelse på en tilsvarende klinik i Bredgade.
Dagen lang praktiserede de, hele sommeren, seks dage om ugen.
Om efteråret begyndte de derudover at arbejde
frivilligt et par aftener om ugen på et kontor, hvor man skrev breve for de udenlandske krigsfanger, der var havnet i Danmark, så deres familier kunne få at vide, hvor de var og i hvilken tilstand.
De begyndte igen at tale om at rejse til Berlin for at praktisere på et felthospital.
En fredag aften i begyndelsen af november gik Anna hjem gennem byen, efter hun havde fået fri fra klinikken.
Jenny var rejst til Fyn for at besøge sin familie.
Det var klart og køligt, lygtetænderne var i gang.
Visne blade hvirvlede rundt.
Hun gik ned ad Valkendorfsgade og videre ad Vimmelskaftet mod Rådhuspladsen og Vesterbro.
-	Anna? råbte en.
Hun stivnede og satte farten op, væk fra den retning, stemmen kom fra.
-	Anna? lød det igen tættere på.
Hun standsede og blev stående ude af stand til at flytte sig, mens han arbejdede sig gennem trængslen hen til hende.
Forbandede sig selv, fordi hun var gået i stedet for at tage sporvognen.
Fordi hun var gået den vej og ikke en anden ...
-	Niels.
Hun stirrede på ham, mens en bølge af varme skyllede op i hende.
Denne gang var det ham, ikke en hallucination.
Hans hår var lige så tykt og rødt som for tre år siden.
Hans øjne lige så blå og intense, men hans træk var mere markerede.
-	Hvad laver du her? spurgte hun.
-Jeg bor her.
-	Gør du?
-	Om vinteren.
Som så mange andre af Fynsmalerne havde han fået et vinteratelier i København.
-	Må jeg? spurgte han, før han tog hendes arm.
Anna nikkede, tør i munden.
-	Denne gang slipper jeg dig ikke, sagde han.
De tog en sporvogn.
På den anden side af Østerbro Fælled lå hans atelier over for det nye gasværk.
De gik forbi en overfyldt husvildebarak, hvor horder af alt for tynde og blege børn drev rundt.
Der var hungersnød flere steder i Europa og i Danmark efterhånden noget, der lignede.
Bag barakken lå en række hastigt opførte beboelsesejendomme, de gik ind i en og op ad en trappe.
På fjerde etage gik en dør op, og kvinden, der ejede atelieret, kom ud.
-	Det er ikke tilladt at have overnattende gæster, sagde hun og så på Anna.
-Jeg ved det, sagde Niels.
De fortsatte til femte.
En fugtig kulde slog dem i møde fra det loftsrum, Niels boede og arbejdede i, sammen med en gennemtrængende lugt af maling og tobak.
Under et stort skråvindue stod et staffeli, det flød med pensler og tuber af maling, ruller af lærred og trælister til rammer.
I en krog tæt på en kakkelovn stod en briks med et spraglet tæppe over, her og der hang malerier af andre malere.
Han tændte op.
-Her bliver hurtigt varmt.
Anna tog sit tøj af, også undertøj og strømper, og stod nøgen, da han, stadig fuldt påklædt, rejste sig og vendte sig mod hende.
Klokken ni bankede underboen i loftet.
De gjorde sig fri af hinandens favntag og klædte sig på.
-Jeg følger dig hjem, sagde Niels.
De sad tæt sammen i sporvognen.
Han kunne ikke slippe hende og fulgte hende næsten helt til døren.
*1916.
Kirsebærtræet blomstrede, i toppen af det sad en solsort og sang.
Sigrid gik fra havestuen ind i spisestuen, så ind i sin fars værelse og tilbage til spisestuen og lidt rundt der.
Hun havde klædt sig pænt på, fordi Anna skulle komme på besøg.
Sigrid havde fået lov til at gå med mor og bedstemor hen på stationen og hente hende, når toget kom.
Hun så på uret på kaminen og sukkede.
Der var tre timer til.
-	Find på noget, sagde mor.
- Så går tiden hurtigere.
Hun gik op på sit værelse for at hente sit danmarkskort og
tog det med ned i stuen.
Hun satte sig i lænestolen over for uret og slog op i det for at følge Annas togtur med en finger.
-	Hvor langt tror du, hun er nu? spurgte hun, da mor kom ind igen.
-Det ved jeg ikke.
-	På færgen?
Mor kastede et blik på uret.
-	Hm, måske ...
Hun åbnede den skuffe i chatollet, hun havde rationeringsmærker i, og tog en saks frem for at klippe nogle af til frk. L, der skulle på indkøb.
Frk. L så trist ud, hendes bror var faldet i krigen.
Mor klappede hende på kinden.
Alle var trætte af krigen, selv Knud.
Midt i maj var det nu, snart pinse.
Om et par måneder havde den varet to år.
Der var mangel på alt, selv sæbe og soda, så deres tøj kunne ikke blive vasket ordentligt.
Uret slog et kvart slag og så halv.
—Er hun nu på Fyn? sagde Sigrid.
Ingen svarede.
Endelig blev det tid til at gå, de hentede bedstemor på Slippen.
Himlen var grå, en mild vind kom ind fra fjorden.
Banegårdsbetjenten holdt døren for dem, de gik gennem ventesalen ud på perronen.
Den lå lige ud til havnen, der var helt tomt og øde.
På grund af krigen kom der ingen skibe til udefra.
Endelig kunne man høre toget, lidt efter kom det ind i en sky af damp.
Anna stod ud, smukkere end nogensinde og med en aura af storby om sig.
Et anfald af generthed afholdt Sigrid fra at kaste sig om halsen på hende.
Anna tog hendes hånd.
Som de andre gange, Anna havde været på besøg, gik de ned om havnen hjem til Vestergade i stedet for gennem byen.
-	Hvorfor? spurgte Sigrid og så fra den ene til den anden, og som sædvanlig svarede ingen.
Der var dækket op til te.
Frk. L havde bagt en kage af mel og fedt, et par æg og lidt honning.
Sigrid satte sig på skødet af Anna.
-	Sigrid, sagde mor.
- Du er blevet for stor til det.
—	Nej ... Anna slog armene om hende og fortalte om København, ikke som hun plejede, men i hop og spring, så man ikke rigtigt kunne se det for sig.
Bagefter fortalte hun om nogle af de patienter, de havde på klinikken, der var så rige, at de ikke vidste, hvad de skulle gøre af deres penge.
En ville have et gebis af massivt guld, en anden ville have sine tænder plomberet med diamanter, en tredje havde delt
femhundredkronesedler ud til alle ansatte på klinikken, fordi det var hans fars fødselsdag.
Sigrid lo, så tårerne trillede, mor og bedstemor rystede på hovedet.
Mor fortalte om en af Annas gamle veninder fra skolen, som hun havde mødt dagen før, og som endelig var blevet gift og nu ventede sit første barn.
Anna blev stille, hun snoede en lok af Sigrids hår om sin finger.
-	Det er blevet langt, sagde hun, som om hun tænkte på noget andet.
Solen stod på, mor åbnede døren til terrassen.
Et stort skib nærmede sig havnen, de talte om Robert og Ella på Grønland, og hvornår de mon ville høre fra dem.
Hvis alt var gået godt, havde de fået et barn i løbet af vinteren.
-	Vil du se mine tænder? spurgte Sigrid, da de var færdige med at tale om Grønland.
-	Ja, sagde Anna.
Pludselig forlegen over sin mors og mormors tilstedeværelse fortrød hun, men for sent.
Hun åbnede munden, Anna undersøgte hendes tænder, men ikke så grundigt som sidst og ikke, så hun fik kuldegysninger af velbehag.
-	Det ser fint ud, sagde Anna, igen som om hun tænkte på noget andet.
-Sigrid har også børstet tænder, jeg ved ikke hvor mange gange i dag, sagde mor.
— Fordi du skulle komme.
-	Mor ...
-	Er det ikke rigtigt?
-	Jo ... Hun puttede sig for sjov ind til Anna.
- Din bluse lugter anderledes.
-	Gør den?
Anna blev rød.
-	Dufter, sagde mor.
Sigrid snusede til den.
— Af tobak, fortsatte hun.
— Og maling?
Der blev stille i havestuen, som om hun havde sagt noget forkert.
Bølgerne slog ind mod stranden med en unaturlig høj lyd.
Mor og bedstemor blev ved med at se på Anna, der blev mere og mere rød.
-	Synes du?
Hun prøvede at le.
-Ja, sagde Sigrid fortvivlet og forvirret.
-	Umuligt, fortsatte Anna næsten vredt.
- Hvor skulle det komme fra?
*Patienten svedte og var blevet bleg, Anna indstillede behandlingen.
- Vi holder en pause.
Hun bad klinikassistenten om at åbne et vindue.
Varmen var aftagende.
På vej til klinikken havde hun lagt mærke til flere træer, hvis blade var begyndt at skifte farve, og jublet for sig selv.
Hun kunne ikke vente, til det blev efterår, så ville Niels komme tilbage til København efter mange måneder i Faaborg.
Der lå et brev fra ham i lommen på hendes kittel.
De skrev til hinanden flere gange om ugen, stadig længere og mere inderlige breve, hun poste restante til ham i Faaborg.
Én gang i løbet af sommeren havde de sneget sig til at møde hinanden.
Hun var rejst til Fyn for at besøge sin familie.
Hendes mor og Astrid holdt øje med hende, havde hun følt, det havde de ikke behøvet, Sigrid fulgte hende, hvor hun gik og stod.
De havde spillet firhændigt.
Sigrid havde øvet sig på sin stemme og spillede fejlfrit, Anna derimod blev ved med at ramme forkert.
Astrid havde set på hende, som om der var noget mistænkeligt ved det.
— Det ligner dig ikke, sagde hun.
Under falsk påskud var det lykkedes hende at slippe væk og nå frem til det sted, de havde aftalt at mødes.
Hun rørte ved brevet i lommen, det var en trøst, når hun savnede ham mest.
En flue forvildede sig ind, man kunne høre en hest trække en halvtom ladvogn efter sig gennem Gothersgade, ellers var der stille.
Biler hørte man sjældent, benzinen var blevet så dyr, at ingen længere havde råd til at købe den.
Krigen havde lagt en dæmper på alt, undtagen elendigheden.
Patienten havde faet farven tilbage i kinderne, Anna slap brevet og gjorde behandlingen færdig.
Klinikassistenten fulgte patienten ud og hentede den næste.
De havde ikke så mange, som de plejede, og flere og flere der ikke kunne betale, eller som bad om lov til at betale med værdigenstande i stedet for penge.
For hver dag blev hendes løn mindre værd.
Hun og Jenny talte ikke længere om at rejse til Berlin og praktisere og lære nye teknikker, men om hvilken tandlægeklinik der nu var gået konkurs, og hvilken der mon blev den næste.
September sneglede sig afsted, bladene skiftede for alvor farve og begyndte at falde.
En af de første dage i oktober kom Niels endelig tilbage.
Anna kunne ikke vente, til den sidste patient var gået, og hun kunne tage sporvognen ud ad Strandvejen mod gasværket.
—	Har De travlt? spurgte klinikassistenten.
Niels ventede på hende ved stoppestedet.
—Du må ikke, sagde hun, da han knugede og kyssede hende.
- Man kan se os.
—	Her er ingen.
—Man kan aldrig vide.
—Du har ret.
Han slap hende.
Med passende afstand mellem sig gik de forbi de overfyldte husvildebarakker og op ad trappen til hans atelier for at krænge tøjet af sig og kaste sig over hinanden, så snart de kom ind.
Det var, som om den lange adskillelse havde forstærket deres lidenskab.
Nøgne og drivende af sved, selvom kakkelovnen var gået ud, lå de bagefter på divanen.
—	Du skulle have en ung mand.
Niels kørte en finger ned over hendes krop.
Anna blev oprørt.
—	Jeg vil ikke have en ung mand, sagde hun og trak ham ind til sig.
- Jeg vil have dig!
—	Bliv liggende, sagde han, da hun ville rejse sig.
Han hentede papir og kulstift.
Anna skiftede stilling, lod ham tegne skitse efter skitse af hendes nøgne krop.
Der var ikke længere noget, hun ikke ville gøre.
Han talte om at lade sig skille, de diskuterede, hvordan deres liv sammen skulle være.
—	Lad os gå en tur, sagde han en dag.
—	Det er farligt.
—Jeg er ligeglad.
Han lød trodsig.
Med hinanden under armen gik de tur i tusmørket i en del af byen, hvor de var sikre på ikke at møde nogen, de kendte.
De blev mere dristige.
En kold klar eftermiddag i
november bevægede de sig ind i et kvarter på den anden side af Øresundshospitalet.
En kvinde med en stor, hvid pelshat på nærmede sig.
Niels slap Annas arm, men for sent.
Kvinden hilste på ham og så fuld af foragt på Anna.
-	Hvem var det? spurgte hun bange.
-	Min kones kusine, han lød mat.
De så på hinanden.
-Nu lår hun det at vide, sagde han.
Næste gang
Anna besøgte ham, havde han faet brev fra sin kone.
Han gik frem og tilbage, der var koldt i atelieret, de beholdt tøjet på.
-	Jeg bliver nødt til at tage hjem, sagde han.
Anna sad på divanen.
-	Kommer du tilbage?
-Ja.
-	Hvornår?
-	Efter jul.
Han lagde en hånd på hver side af hendes ansigt og kyssede hende.
Kort efter fik Anna et brev fra Astrid.
Rygtet om, at hun og Niels Nedergaard var blevet set med hinanden, havde nået Faaborg.
Astrid mente derfor, det var bedst for alle parter, hvis Anna ikke kom til jul.
-	Skal De ikke til Fyn i år? spurgte pensionatsværtinden.
-	Nej.
Anna sagde noget om travlhed på klinikken.
Morgen og aften så hun på chatollet, hvor værtinden lagde
post til pensionærerne.
Sigrid skrev flere gange, Annas mor også, men ikke Niels.
Midt i januar skrev han endelig og fortalte, at han efter svære overvejelser havde besluttet sig for at blive i Faaborg.
Samme dag kom Jenny tilbage fra Bogense, hvor hun havde holdt jul.
- Du kommer over det, sagde hun.
En morgen, da Anna kom op ad trappen til klinikken i Go-thersgade, stod to af klinikassistenterne på reposen og græd.
Der hang en seddel på døren.
Lukket paa Grund af Konkurs, stod der på den med tandlæge Lunds skrift.
21. April 1917.
De tre kvinder så på hinanden.
—	Hvad med vores løn?
Klinikassistenterne begyndte igen at græde.
De næste uger gik Anna fra tandlægeklinik til tandlægeklinik for at søge arbejde.
Men den ene efter den anden var gået konkurs, og de, der ikke var, kæmpede for at overleve.
Almindelige mennesker havde ikke længere råd til at tænke på deres tænder, og mange af dem, der pludselig var kommet til penge, havde mistet dem igen eller var begyndt at holde på dem.
-	Skal vi følges? spurgte Jenny en dag midt i maj.
Den klinik, hun arbejdede på, var også gået konkurs.
Nu kunne de gå sammen rundt i byen og søge arbejde.
Hvad som helst ville de tage, men det gjorde ingen forskel, det var ens for alle fag.
Køen af arbejdsløse blev hele tiden længere ligesom den til suppekøkkenerne.
Nogen stimlede sammen, igen var en radmager hest sunket sammen på gaden.
Kusken fik den på benene, den trak ladvognen et stykke, så gik den igen i knæ og blev liggende.
De kom forbi en familie, der var blevet sat på gaden.
-	Godt, man ikke er gift, sagde Jenny.
-	Ja, sagde Anna.
- Vi har kun os selv at tænke på.
Jennys mor skrev, at tandlægen i Bogense havde brug
for en klinikassistent.
Jenny skrev en ansøgning og fik stillingen.
-	Er han ung? spurgte Anna.
-	Nej, gammel og enkemand.
-	Pas nu på.
De omfavnede hinanden til afsked.
-	Jeg håber, De kan betale husleje? sagde pensionatsværtinden til Anna, da de nærmede sig den første.
Der var ingen vej udenom, hun var nødt til at skrive til Astrid, der talte med Frederik, som sørgede for at sende et beløb, så hun kunne klare sig lidt endnu.
*Pigerne fra syvende havde taget hinanden under armen og lavede mælkedrengehop gennem hele skolegården.
Sigrid trådte et skridt tilbage, næste år gik hun selv i syvende, den ældste klasse på skolen.
Pigerne hujede og hoppede, så fletningerne dansede, og de uldne strømper gled ned.
En af dem lignede Anna, Sigrid fulgte hende med blikket.
Det var længe siden, hun havde set hende, hun var hverken kommet til jul eller Sigrids tolvårs fødselsdag.
Anna havde sendt et brev i stedet og en gave, en læderindbundet bog med digte af Emil Aarestrup, der havde været hendes egen.
En mærkelig gave til et barn, sagde mor.
Der hang en svag duft
af Anna ved den, syntes Sigrid, der ikke forstod digtene, men opbevarede bogen som en helligdom.
Pigerne fra syvende dansede forbi igen.
Sigrid trykkede hatten længere ned i panden og stak en hånd i lommen på sin trøje.
Pigerne fra hendes egen klasse stod rundt om Else, der snakkede og gestikulerede.
Hun tav, da Sigrid nærmede sig.
De andre så ned.
-	Hvad snakker I om? spurgte hun.
En begyndte at fnise.
-	Vil du ikke sige det? spurgte hun Else.
-	Helst ikke
,sagde hun med betydningsfuld mine.
-	Hvorfor ikke?
-	Du bliver bare ked af det.
Nu så de alle sammen på Sigrid.
-	Af hvad?
-	Billedet er væk.
Hun forstod først ikke.
-	Hvad for et billede?
-Det af din moster, de har taget det ned.
Sigrid blev bleg.
-Det passer ikke.
-	Jo, det gør! sagde Else.
- Gå selv hen og se.
Efter sidste time gik hun hen til kunstmuseet.
Pigerne fra klassen gik med og stod udenfor og ventede, mens Sigrid gik ind.
Der var kommet en ny dame i billetlugen.
-	Et billede? sagde hun og lagde armene over kors.
- Hvorfor skal du kun se ét billede?
Sigrid prøvede at forklare, damen rystede på hovedet.
-	Godt, sagde hun.
- Gå ind, men gør det hurtigt.
Du far ti minutter.
Sigrid listede hurtigt gennem det blå og det grønne rum til det gule.
Hun trak trøjen sammen, der var koldt og ingen andre besøgende.
Hendes skridt rungede svagt.
Med hamrende hjerte gik hun de tre trin ned og hen til det sted på endevæggen, hvor billedet af Anna plejede at hænge.
Else havde ret, det var væk.
Der hang i stedet et maleri af et enligt træ ved en markvej.
Himlen var grå med en svag rosa stribe, man kunne se konturerne af en by, måske Faaborg.
Der var en stemning af forladthed over det, som bredte sig til Sigrid.
Hun så på alle billederne i rummet, så på dem i de to andre rum, ingen af stederne var det af Anna.
Damen i billetlugen sad og strikkede, Sigrid listede forbi hen til døren.
-	Var det ikke rigtigt? spurgte Else, da hun kom ud.
-Jo,
sagde hun og gik hurtigt op ad Østergade mod torvet
og Vesterport for at ryste de andre af.
Mor lå og sov, da hun kom hjem, selvom det var midt på dagen.
-	Er du syg? spurgte Sigrid forskrækket.
Mor rystede på hovedet og lagde en hånd på maven.
Sigrid skulle være storesøster, fortalte hun, hvis det gik, som det skulle.
-	Hvornår?
-	Til oktober ...
er du ikke glad?
-	Jo.
Sigrid fortalte om billedet.
Mor så ikke overrasket ud.
-	Vidste du det?
-Ja.
-	Hvorfor har du ikke fortalt mig det?
Mor trak vejret dybt.
- Du er så glad for Anna, sagde hun på en måde, så det lød som noget forkert.
Lyset skiftede over fjorden, det lignede flydende tin, som Sigrid engang havde set hos smeden.
-	Hvad har hun gjort?
-Det er en lang historie.
-	Fortæl mig den, bad Sigrid.
- Vil du ikke nok?
-Når du bliver ældre.
Hendes mor lænede sig tilbage og lukkede øjnene som tegn på, at hun ville være i fred.
Sigrid tog sit tornyster og gik op ad trappen.
Døren til Knuds værelse stod åben, han var ikke hjemme.
Den til Eriks værelse stod på klem, han sad som sædvanlig og rev sig i håret over lektierne.
Han skulle begynde i gymnasiet efter sommerferien, hvis hans karakterer var gode nok.
-	Ved du, hvorfor de har taget billedet ned? spurgte Sigrid gennem sprækken.
-	Hvad for et billede? spurgte han uden at løfte hovedet.
-	Det af Anna?
-	Nej, sagde han uinteresseret.
- Luk døren.
Anna skulle rejse til Grønland, fortalte mor kort efter ved middagsbordet.
-	Hvorfor? spurgte Sigrid så uanfægtet hun kunne.
-	For at praktisere som tandlæge dér.
-	På eskimoerne? spurgte Knud.
-	Nej, sagde mor.
- På danskere deroppe.
-	Så kommer hun til at se isbjørne, sagde Erik.
-	Og pingviner, tilføjede Knud.
- Det ville jeg gerne.
-	Hvor længe skal hun være der? spurgte Sigrid.
- Hele sommeren?
Mor rystede på hovedet, Sigrid anede håb.
-	Hvor længe så?
-	Til næste sommer.
-	Et helt år! råbte Sigrid ude af sig selv.
Far, der var træt på grund af det store ansvar, han havde for andre folks penge, sendte hende et blik.
-	Et år går hurtigt, sagde mor.
Et par lærker hang over strandengen og kvidrede ivrigt, Sigrid begyndte at græde.
-	Hvad hvis skibet går ned?
-	Det gør det ikke.
Far rejste sig for at gå tilbage til banken.
- Hvis der var risiko for det, ville de ikke sejle.
Der var koldt på Grønland.
Sigrid og bedstemor fik travlt med at strikke huer og vanter, sokker og trøjer, som Anna skulle have med.
Hver eftermiddag i den måned, der var tilbage af skoleåret, sad Sigrid hos sin bedstemor og strikkede på et tykt halstørklæde.
Hun svedte og baksede med pindene, strikkede for stramt, sagde bedstemor, men det gjorde ikke noget, så blev halstørklædet tættere og varmede mere.
Solen stod på i bedstemors lavloftede stue.
Vinduerne skulle være lukkede, fordi hun ikke kunne tåle træk.
Stokroserne, der stod i blomst på begge sider hele vejen ned ad Slippen, var blevet høje og havde faet så tunge hoveder, at stilkene var begyndt at bøje.
De andre piger fra klassen skulle på stranden og soppe.
-	Skal du ikke med? spurgte bedstemor.
Sigrid rystede på hovedet.
-Jeg vil hellere sidde og strikke.
-	Hvordan går det med syklubben?
-Det ved jeg ikke, jeg er ikke med i den mere.
-	Hvorfor ikke?
Bedstemor løftede hovedet og så på hende gennem monoklen, der fik hendes ene øje til at virke dobbelt så stort som det andet.
-Det ved jeg ikke, sagde Sigrid så henkastet, hun kunne, og tog garnnøglet fra Gule, der var begyndt at lege med det.
II
5.	kapitel
Der hang som altid en brunlig tåge af røg og støv over Københavns inderhavn og en ram lugt, som blev stærkere, jo tættere man kom på Trangraven, hvor de skibe, der besejlede Nordatlanten, lå.
På grund af krigen lå der kun et, dampskrueskibet Godt-haab, som var ved at blive lastet og gjort klar til årets første rejse til Nordgrønland.
Passagererne stod på dækket.
Toogtyve var der plads til, men kun tolv havde vovet pelsen.
En af dem var Anna, hun havde sin uldne, blå vinterkåbe på med pelskrave og den lange, uldne nederdel, ankelstøvler med sidelukning og blå filthat.
Klædt på til vinter på en sommerdag midt i juni.
Hendes mor og Astrid var kommet fra Faaborg og stod på kajen mellem de andre, der var mødt op for at sige farvel.
Astrid havde en stor hat på og en ny, smuk sommerkjole.
Når man vidste det, kunne man godt se, hun ventede sig.
Annas kasse med boremaskinen og kufferten med instrumenter var blevet båret ombord og anbragt i lastrummet.
I sit seneste brev havde Robert foreslået hende at rejse til Grønland, når der blev fred, for at praktisere på danskerne der, som ikke havde set en tandlæge i mange år.
Nu var hun på vej, tvunget af omstændighederne.
Styrelsen for Grønlandsanliggender, der holdt til i København, havde hastebehandlet hendes ansøgning og givet hende tilladelse til at rejse.
Der var travlhed på havnen, mænd der slæbte, hestekærrer som kørte til og fra pakhusene med så højt læs, at der dårligt var plads til kusken.
Her og der en bil.
Fyrbøderen skovlede det sidste læs kul ombord.
En af de andre passagerer, en kraftig, rødmosset kvinde, råbte en strøm af formaninger til et par halvstore drenge, der stod på kajen.
- Ja, mor, råbte de tilbage.
- Det skal vi nok, mor skal ikke være bekymret!
Skibshornet tudede.
Astrid måtte have lommetørklædet frem, hun havde til det sidste forsøgt at tale Anna fra at begive sig ud på den farlige rejse.
Deres mor holdt tappert stand og prøvede endda at smile.
Den rødmossede kvinde råbte grædende de sidste formaninger til sine sønner, så blev trosserne kastet.
Skruen piskede vandet op, og Godthaab gled langsomt fra kaj.
Mændene dernede tog hatten af og svingede den, kvinderne viftede med deres lommetørklæder.
Anna vinkede ivrigt tilbage.
Skibet genlød af kommandoråb, skorstenen sendte røg op.
Besætningen havde travlt på dækket og i masterne.
De, der stod på kajen, blev mindre og mindre, til man ikke kunne se andet af dem end de svingende hatte og viftende lommetørklæder, så ingenting.
Anna tørrede sine øjne og pudsede næse.
Hun stak lommetørklædet i lommen, der lå noget, et brev, som Astrid havde haft med til hende fra Sigrid.
De passerede en række krigsskibe og et par sønderskudte handelsskibe, så kom de til Langelinie.
Solen trængte igennem,
alt var sprunget ud og lysende grønt.
En mand standsede og lettede på hatten, da Godthaab sejlede forbi.
De nærmede sig havneløbets munding og Flakfortet, hvor soldaterne på tredje år lå klar, hvis Danmark skulle blive angrebet, og kom ud i Øresund.
Sejlene blev sat, de første passagerer gik under dæk.
Anna blev stående, hun kunne ikke løsrive sig fra synet af byen, broerne, de mange tårne og spir, aldrig havde København virket smukkere.
Snakken gik i passagerernes lukaf.
Man sad om bordet og ventede på frokosten.
En bødker og hans kone havde været på et års orlov i Danmark og var nu nødt til at rejse tilbage til Egedesminde, hvor de boede.
Det samme gjaldt en tømrer fra Jakobshavn, der skulle hjem til sin grønlandske kone og små børn.
Den rødmossede kvinde var gift med førstepræsten i Hol-steinsborg og havde været i Danmark med sine to sønner, der skulle gå i skole dér, fordi den på Grønland kun gik til sjette klasse.
—	Hvem ved, hvornår vi ser dem igen?
Hun begyndte at græde.
Bødkerens kone prøvede at trøste.
En sygeplejerske var der også, midt i trediverne så hun ud til at være, hun skulle til Godthaab, hun var ansat på sanatoriet, hvor de ikke længere kunne undvære hende.
Desuden tre grønlændere, en kateket fra Umanak og to unge kvinder fra Upernavik, som havde været i Danmark for at uddanne sig til jordemødre.
-	Hvad med Dem?
Bødkeren, der førte ordet, så på Anna.
-Lauterberg hedder De, er De i familie med koloniinspektøren?
De andre så spændt på hende.
Jørgensen havde hun heddet, indtil Robert havde skiftet navn til Lauterberg og overtalt hende til at gøre det samme.
-	Han er min bror.
-	Nåh! lød det.
- Det må jeg nok sige.
Der blev stille, opmærksomheden blev ved med at være rettet mod Anna som et spørgsmål, de ikke turde stille.
-Jeg er tandlæge, fortsatte hun.
Bødkeren måbede.
-	Tandlæge?
-Ja.
-	Det ligner De ikke.
De andre lo.
-Jeg skal til Grønland for at praktisere.
-	Så får De travlt, sagde bødkerens kone.
-	Det håber jeg.
-	Vi fik trukket vores tænder ud, før vi skulle rejse derop første gang, fortalte hun.
— Og lavet gebis.
Bødkeren nikkede.
-	Så har vi ikke problemer med det.
Når der er noget i vejen med tænderne, sender vi dem med skib til Danmark og får dem repareret.
Han tog gebisset ud og viftede med det.
— Mine har rejst alene frem og tilbage to gange!
Munterheden steg.
Før de rundede Kronborg, var selskabet rystet sammen.
Det var én god ting ved krigen, blev de enige om, man kom hurtigere igennem formaliteterne.
Kokken rumsterede i kabyssen, lugten af mad blandede sig med den af tjære og hamp.
Lidt efter var der frokost.
-	Det sidste måltid! sagde tømreren og fyldte sin tallerken.
Præstekonen blev bleg.
-	Sig det ikke, mumlede hun.
- Ikke engang for sjov.
Man gik tidligt til ro, to i hver køje.
Kvinderne i én kahyt,
mændene i en anden, resten var inddraget til last.
Anna delte køje med frk. Toft, sygeplejersken.
Hoved mod fod lå de, fuldt påklædt, hvis der skulle ske noget.
Skibet vuggede svagt, frk. Toft sov, de andre med, at dømme efter deres vejrtrækning.
Luften var tung og beklumret.
Anna var vågen, tænkte på ham, hun altid tænkte på, hvad enten hun ville det eller ej.
Hvis hun ikke havde mødt ham ... hvis hun havde haft skam i livet, ikke givet efter,
ville hun have ligget i sin egen seng nu sammen med sin mor.
Ikke i en smal køje med en fremmed kvinde, ikke ombord på et skib på vej over et mine-fyldt farvand til et koldt, snedækket land ...
Hvad ville han sige, når han hørte, hun var rejst?
Ville han være lettet eller bekymret?
Tankerne kørte i ring.
Hun kravlede forsigtigt hen over frk. Tofts ben og skubbede sig ned fra køjen, fandt sin kåbe og var lidt efter på vej op ad stigen fra lukafet til dækket.
Luften var frisk og salt, vandet roligt og lige så sort som himlen.
Det var over midnat.
For slukkede lanterner sejlede de op langs den svenske kyst.
I hver mast sad en matros og spejdede efter miner og fjendtlige krigsskibe.
Tømreren stod ved rælingen, Anna stillede sig i nærheden.
Han skævede til hende.
-	Kan De ikke sove? spurgte han dæmpet.
Hun rystede på hovedet.
-	Det kunne jeg heller ikke, sagde han.
- Er De bange?
Anna så ud over vandet.
-	Jeg ved ikke ...
-	Det er et godt skib, ekstra forstærket.
Det klarede turen ned, så skal det også nok klare den tilbage.
Vi er heldige, fortsatte han, da de havde stået lidt i tavshed.
- Det er overskyet.
-Ja.
De så ind mod den sorte streg, man kunne skimte i mørket, som var den svenske kyst.
-	Har De været dér? spurgte Anna.
-Nej.
-	Heller ikke jeg.
Der blev aktivitet på dækket, skibet gik over stag for at krydse Kattegat.
En orangerød stribe kom til syne i horisonten.
De sagde godnat og gik igen til køjs.
Næste dag nåede de Frederikshavn, hvor de skulle blive det meste af en uge for at losse og laste.
Så begyndte turen til Norge over Nordsøen, hvor to svenske handelsskibe for nylig var blevet minesprængt.
Stavanger var en fattig flække, hyllet i tæt tåge og en stank af fisk.
Der var køligt, det var stadig kun forår her.
USA havde erklæret krig mod Tyskland, kunne de læse i de norske aviser, de fik ombord, og englænderne havde besejret tyskerne ved Ar ras.
Anna og frk. Toft gik ud for at se på byen med hinanden under armen, usikre på benene efter flere dage til søs.
Kun få gader var brolagt, der var næsten ingen biler.
De fleste huse var små og faldefærdige, bygget af træ og malet skidengule.
Alle vegne så man horder af forhutlede børn og mænd og kvinder, der ravede fulde rundt og kom i slagsmål.
Ved hvert gadekryds lå to værtshuse og over for dem et bedehus og en afholdsforening, som hver især, med manende ord, kæmpede om de fortabtes sjæle.
Boghandlere var der
også mange af, i en af dem købte Anna Mysterier, en roman af den norske forfatter Knut Hamsun.
Næste dag blev hun bedt om at komme over i besætningens lukaf.
Andenstyrmanden havde svær tandpine.
Hendes kasse med instrumenter blev hentet op, hun ekstraherede tanden, som aftalt uden vederlag.
Til gengæld for gratis skibsrejse skulle hun praktisere på dem af besætningen eller passagererne, der skulle fa brug for det undervejs.
Da det rygtedes, at der var en tandlæge ombord, fik Anna også patienter fra byen, flere hver dag, i den uge de lå i havn.
Hun kunne selvfølgelig kun udføre radikal behandling såsom tandudtrækning.
En tidlig morgen sidst i juni lettede de igen anker og sejlede ud gennem fjorden og skærgården mod havet i samme tætte tåge, som de var ankommet i.
Aftensmaden blev serveret tidligt, før de for alvor kom ud i Atlanten.
Snakken gik, man spiste og skålede.
En dønning fik skibet til at rulle.
Der blev stille, passagererne så på hinanden.
-	Vi er her alle sammen, sagde bødkeren.
- Men hvor længe?
Bestikket klirrede igen.
Bødkerens kone fortalte om første
gang, de sejlede til landet.
Distriktslægen fra Jakobshavns datter var med, hun og hendes søster rejste frem og tilbage som tidsfordriv.
-	Som alle lægebørn var hun ødelagt, sagde bødkerens kone.
— Da vi nærmede os Atlanten, tog hun en lille brun flaske frem, hendes far havde forsynet hende med ...
-	Opium, sagde bødkeren.
— Hun sov hele vejen.
-	Dét gjorde jeg ikke, sagde hans kone.
- Om hun så havde tilbudt mig noget.
-Heller ikke jeg, sagde den rødmossede præstekone.
—Det hjælper i øjeblikket, sagde frk. Toft.
— Men tænk på bagefter ...
Den næste dønning var større.
Anna lo af forskrækkelse, de grønlandske kvinder skreg.
—	Uh! sagde frk. Toft.
De holdt fast i bordkanten.
En skuffe gik op med et brag, kopper og glas stødte sammen.
Bødkerens kone blev bleg, hun rejste sig for at gå ind i kahytten.
Tømreren gjorde det samme, lidt efter var det kateketens tur, så frk. Tofts og Annas.
Kort efter havde alle forladt kabyssen.
Vinden hylede.
Der hang en sur lugt i kahytten, fra alle køjer lød der klage, også mændenes kunne man høre gennem den tynde skillevæg.
Passagererne var blevet surret fast for ikke at blive kastet ud under den voldsomme søgang.
Præstekonen bad, frk. Toft og bødkerens kone jamrede, de grønlandske kvinder med.
Anna trak vejret dybt for at holde kvalmen tilbage og undgå det uundgåelige, men der var ingen vej udenom.
Hun lænede sig ud over kanten af køjen for at ramme spanden, men den begyndte at kure, så hun i stedet ramte dørken.
De andre ænsede ingenting.
Lidt efter skete det samme for en af de grønlandske kvinder og så præstekonen.
En tyk, ildelugtende grød flød frem og tilbage over dørken.
Anna lagde sig tilbage, kvalmen tog igen til sammen med den næste store bølge.
Den løftede skibet op, højere og højere, for så at lade det rutsje sidelæns nedad i rasende fart, til det ramte en ny, der løftede det op.
Hun lænede sig frem over frk. Tofts solide lægge og tømte sig for den sidste rest mave-indhold.
Blev hængende sådan med lukkede øjne.
En skibsdreng, der selv var grøn i hovedet af søsyge, kom ind for at skifte spanden.
Han forsøgte at skovle det, som lå på dørken, op i den, før han forsvandt.
Med en kraftanstrengelse kom Anna tilbage på ryggen.
Hun var tom, ikke kun for maveindhold, også for tanker og følelser, selv Niels var forsvundet i en døs af ligegyldighed.
De ramte en skæv sø, spanden væltede, det knagede og bragede i hele skibet.
De grønlandske kvinder skreg, frk. Toft kaldte på sin mor.
Anna måtte igen læne sig ud over køjekanten, hendes mave trak sig sammen i konvulsiviske bevægelser, mens klart sødligt vand og galde løb ud.
Lad os gå ned, bad hun, mens en ny bølge løftede skibet.
Lad os støde på en mine eller blive ramt af et missil fra en undervandsbåd, så vi kan få det overstået ...
Ni døgn varede det, til de havde rundet Kap farvel og nærmede sig isen.
Solen stod højt, der var stille.
Ilden slog i kakkelovnen, varmen i kabyssen stod i kontrast til landskabet udenfor.
Snedækkede fjelde kunne man se, med sorte, spidse tænder.
Stykker afis, der drev forbi.
Tømreren og kateketen sad ved bordet med hver sin kop te og en beskøjt, da Anna kom ind.
Den ene mere bleg end den anden.
Hun satte sig og fik samme traktement, havde hovedpine, men den ville forsvinde, sagde tømreren, efter den første kop te.
Lidt efter kom bødkeren ind, og så hans kone, mere død end levende.
Hun holdt om kruset med begge hænder.
— Jeg gør det ikke igen, sagde hun, da hun var blevet i stand til at tale.
- Jeg rejser ikke tilbage, ikke før de har bygget en jernbane.
Og det gør de aldrig ...
—	Så må du blive deroppe.
Hun nikkede.
-	Hellere det.
Frk. Toft kom ind, grøn om næsen, sammen med præstekonen og en af de grønlandske piger.
—	Så er vi her næsten alle sammen, sagde bødkeren.
Præstekonen slikkede sine tørre læber og drak sin te i små,
forsigtige slurke.
Skibet lå støt og roligt.
Isstykkerne, der sejlede forbi, blev større.
Dagen gik, men solen blev ved med at stå højt, de havde nået midnatssolen.
De klædte sig på for at gå op på dækket.
Stod eller sad dér, pakket ind i tæpper og stirrede på den verden, de var kommet til.
Vandet var gråt og blankt som silke, ligesom tyktflydende.
Rigtig is var der nu i store, tykke plader.
Både foran og agter for skibet lå der sælhunde på dem.
Dovne og tilfredse.
De klappede med lufferne og løftede hovedet og lyttede, når man fløjtede.
Tømreren og kateketen mumlede noget om et gevær.
Lugen til passagerernes kabys blev skubbet op.
Ved fælles hjælp fik bødkeren og kateketen bugseret den ene af de grønlandske piger, der havde været mest søsyg, op på dækket.
De pakkede hende ind og anbragte hende et sted med sol og læ.
Øjnene rullede, hun så nærmest døende ud.
Frk. Toft klappede hende på de blodløse kinder.
-	Så, lille ven ... nu er du snart hjemme.
Døgnet rundt skinnede solen, når de stod op om morgenen, og når de gik i seng om aftenen.
Smukkest syntes Anna, når hun vågnede om natten, og den faldt på fjeldene derinde på fastlandet.
Pladerne blev tykkere og lå tættere.
Et bælte af is kom de til, så tykt og tæt at skibet ikke kunne trænge igennem, men måtte vende om og sejle tilbage i flere timer for at finde en åbning et andet sted.
En kæmpestor isblok lå der næste dag, de kunne hverken sejle udenom eller igennem.
Førstematrosen blev sendt ud med en kæde, som han lagde om, hvorefter kaptajnen slog bak og trak isblokken med, til der blev så meget åbent vand, at skibet kunne passere.
Syv, otte gange måtte processen gentages, før de endelig var ude på den anden side.
Fire uger og tre dage
efter de havde forladt København, kom en ø til syne over for fastlandet ud til Davidsstrædet.
Den var purpurfarvet i midnatssolen og svævede et stykke over havet.
Havde stejle, næsten lodrette sider, og hen over dem lå en kalot af sne.
Det var Disko, endelig.
Det gyngede faretruende, kvalmen pressede sig på.
En bølge løftede skibet højere og højere op.
Anna holdt fast, klamrede sig med begge hænder til køjen, troede hun, til hun forsigtigt åbnede øjnene og opdagede, at hun ikke lå på en køje, men på en sofa i en stor lys stue.
Væggene var af træ og malet hvide ligesom det kraftige bjælkeloft.
På en af dem hang Dannebrog, på en anden to indrammede fotografier, et
af kong Christian den 10. og et af dronning Alexandrine.
Hun kunne være hjemme i Danmark, hvis det ikke var for de lodrette klippevægge, der rejste sig bag huset.
Møblerne var enkle og rustikke.
På en chaiselong overfor sad en ung kvinde og så smilende på hende.
Hendes svigerinde Ella.
De kendte dårligt hinanden, Ella var rejst med Robert til Grønland straks efter brylluppet, der var kommet i stand efter kort tids forlovelse.
Hendes ene hånd lå på maven, hun ventede sit og Roberts barn nummer to til august.
-	Du er vågen? sagde hun.
-	Det tror jeg.
Anna satte sig prøvende op, solen stod højt.
- Hvad er klokken?
Ella kastede et blik på uret på kaminen.
-	Kvart over fire.
-	Om dagen eller natten?
-	Dagen, lo Ella.
-	Hvor længe har jeg været her?
-	Tre dage.
-Tre?
-	Du har sovet det meste af tiden, først i din seng, så gik du herind.
Er du sulten?
Anna tøvede, Ella rakte ud og trak i klokkestrengen.
-	Du skal have noget.
En grønlandsk kvinde kom ind, en kivfak, som man kaldte tjenestefolkene her, i en slidt grøn kjole med et falmet mønster af blade over et par sælskindsbukser og kamikker.
-	Den kjole har hun på hver dag, sagde Ella.
- En af mine aflagte.
Sådan er de, hvis der er noget, de kan lide, går de med det, til det falder af dem.
Salomine, som kvinden hed, satte en bakke med te og noget, der lignede beskøjter, på bordet.
Der var også en lille sølvskål med låg.
Hun skænkede te op, Ella tog låget af skålen.
-	Tag en.
Anna så vantro på de to små hvide kuber, der lå i.
-	Sukker?
Ella lo.
-	Det får man ikke i Danmark, vel?
-Nej.
De tog en hver.
-	Jeg tager min i munden, sagde Ella.
- Og suger teen ind gennem den ligesom grønlænderne, så varer den længst.
Anna gjorde det samme.
-	Vi har det godt her, fortsatte Ella.
— Men det er der nogen, der ikke forstår.
De vil have, Robert skal sørge for, vi får sendt mere op, men der er jo ikke mere.
Folk sulter derhjemme, de mangler alt.
Anna nikkede, mens den søde te løb ned gennem halsen på hende.
Ella var fireogtyve ligesom hun selv, men lille og spinkel som et barn.
-	Jeg er så glad for, du er her, sagde hun.
- Man tror måske, danskerne her ser meget til hinanden, men det gør de ikke.
Alle holder sig for sig selv.
Er bange for at slide på hinanden, træde ved siden af... der skal ikke meget til.
Anna sank.
-Og når det først er sket, fortsatte Ella.
- Er der ikke noget at gøre.
Så er man nødt til at flytte langt væk, det har vi set flere gange.
De drak mere te og spiste beskøjter, som de dyppede i teen for at få dem bløde.
-	Av, Ella tog sig til kinden.
— Jeg har dårlige tænder, men du får først lov til at se dem, når barnet er kommet.
Du er heldig, vejret er godt.
Da jeg kom hertil, var det snestorm midt i juli.
Jeg ville hjem med det samme skib, som vi var kommet med, men Robert var lykkelig!
En af Roberts hunde begyndte at hyle, en anden stemte i, så endnu en.
-	Hvorfor hyler de?
Ella trak på skuldrene.
-	Det er der ingen, der ved.
Elleve hunde havde han, de lå udenfor året rundt, op ad det solide toetagers bjælkehus, der var koloniinspektørens bolig.
Anna ville se dem og rejste sig for at gå hen til vinduet, men efter et par skridt begyndte gulvet at hælde og gynge, så hun var nødt til at sætte sig igen og holde fast.
Det var, som om kroppen havde vænnet sig til søgang og nu ikke kunne vænne sig til at være på fast grund.
-Sådan har man det i begyndelsen, sagde Ella.
- Første gang vi var henne hos Porsilds, fjorten dage efter vi var kommet til landet, blev jeg pludselig så svimmel, at jeg var nødt til at smide mig ned på alle fire!
Hun lo og blev straks alvorlig.
-Robert blev rasende ...
Døren til forstuen gik op, den grønlandske barnepige kom ind med lille Vibe.
Hun havde en lang pisk i hånden, den havde hun altid med, når de gik ud, forklarede Ella, hvis hundene skulle komme for tæt på.
Barnepigen pakkede Vibe ud af skindtøjet og trak kamikkerne af hende, mens de småsnakkede på grønlandsk.
Robert talte også grønlandsk, sagde Ella, det var han nødt til at kunne i den position, han havde.
-	Kan du sige goddag til faster Anna? fortsatte hun til Vibe.
- Goddag, faster Anna, kan du sige det?
Barnet betragtede hende tavst og uden at blinke.
Hun havde en fin lille opstoppernæse ligesom Ella, brune øjne ligesom Robert og brunt, krøllet hår.
Anna rejste sig igen og hentede den gave, hun havde med fra sin mor til det barnebarn, hun aldrig havde set.
En dukke var det, med porcelænshoved, lyst hår og blå øjne, der kunne åbne og lukke.
Sigrid havde valgt den i en legetøjsbutik i Faaborg.
Når man trykkede den på maven, gav den en brægende lyd fra sig, der lød som moar.
Barnepigen sprang væk, Ella rystede på hovedet.
-Hun tror nok, den er en ond ånd.
Hun trykkede igen dukken på maven.
- De er så overtroiske.
Anna lænede sig tilbage igen, udmattet, hun lukkede øjnene for det skarpe lys.
En klirrende lyd vækkede hende, Salomine og en anden kivfak var ved at dække bord.
Robert kom ned fra kontoret, der lå på første sal.
-	Jeg er så glad for, du er her, sagde han på samme måde som Ella, som om Anna havde reddet dem fra noget.
- Det er alle.
Maden blev sat på bordet, sælsuppe skulle de have, med små gryn.
Den smagte sødligt og lidt ramt.
Robert og Ella spiste med god appetit, lille Vibe også.
-	Kan du lide det? spurgte Ella.
-Ja...
Hun lo.
-	Godt, for man far ikke andet her.
Måske hval eller fisk, hvis man er heldig.
En sjælden gang fugl.
Men ingen grøntsager, ikke noget der kan sætte gang i fordøjelsen.
Jeg havde forstoppelse hele det første år.
-	Vi spiser, sagde Robert.
-	Det får alle, fortsatte hun.
— Jeg var på das i flere timer hver dag, sad og pressede og pressede.
Var bange for, hundene skulle springe op og nappe mig bagi ...
Robert slog i bordet.
-	Så er det nok!
Vibe tabte sin ske, Ella samlede den op.
-	Robert elsker sælsuppe, er det ikke rigtigt?
-	Jo, sagde han og tog en portion til.
-	Alt hvad der er grønlandsk.
Robert skal være grønlænder i sit næste liv, det er en skam, de ikke elsker ham lige så højt, som han elsker dem.
Robert mumlede noget.
Vibe gabte og kløede sig i øjnene, Ella kaldte på barnepigen.
-	Fru Porsild spørger, hvornår du kan begynde at praktisere, sagde Robert.
- Både hun og hendes mand er ivrige efter at komme til tandlæge og flere andre også.
-	Det varer ikke længe, sagde Anna.
- Så snart svimmelheden er væk.
Næste dag ville hun begynde at indrette klinik, stille sin boremaskine op og pakke instrumenterne ud.
Robert og Ella havde stillet et værelse til rådighed, der lå ved siden af bagdøren, så patienterne kunne komme og gå uden at genere sig og uden at genere nogen.
-	Så slipper Robert for det, sagde Ella.
Det var en af koloniinspektørens mange og meget forskelligartede opgaver at virke som tandlæge, når der var brug for det.
Det vil sige: trække tænder ud, hvis de gav problemer.
Læge skulle han også fungere som de måneder af året, hvor der var for meget is på vandet til, at man kunne sejle, og for lidt til at man kunne køre på slæde, og den rigtige læge derfor ikke kunne komme over fra fastlandet.
Især havde han taget sig af forfrysninger, amputation af tæer og fingre, som han foretog med en særlig saks, han havde lånt
af distriktslægen i Jakobshavn.
Febersygdomme behandlede han med varme omslag og baldriandråber og maveonde med kamillete.
-	Det værste er kvindesygdomme!
Ella gøs.
Robert nikkede og tørrede sig om munden med servietten.
Dem prøvede han at undgå, sagde han, men et par gange havde han været nødt til at tage ud til en barselskvinde.
Ella lagde en hånd på maven, heldigvis skulle hun føde allerede til august, mens der stadig var isfrit, og distriktslægen kunne komme over.
Flun rejste sig og sagde godnat.
-	Lad os gå en tur, sagde Robert til Anna.
-Nu?
-	Hvorfor ikke?
Det er lyst, det bliver det ved med at være.
Anna tog sin uldkåbe på, sin strikkede hue og strikkede
vanter og sine ankelstøvler med sidelukning.
Robert stak i et par kamikker og tog en sælskindsanorak på.
Himlen var blå og luften kold og klar.
Hundene rejste sig, da de kom ud.
Nogle var helt hvide, andre havde grå tegninger.
Deres øjne lyste, deres tænder var frygtindgydende.
Ulve lignede de.
Robert gik uforfærdet ind i flokken og hen til en.
-	Det er basen, førerhunden.
Han klappede den og kløede den bag ørerne.
- Bess, kalder jeg hende, når ingen hører det.
Man må ikke give dem navne, det er jo arbejdsdyr.
Han klappede et par af de andre også og nikkede så mod en, der stod for sig selv.
- Den er underlig.
Den havde grå tegninger og lysende grønne øjne og lignede de andre, syntes Anna.
-	Er den?
-	Den gør.
-	Må den ikke det?
Han rystede på hovedet.
-	Grønlandske hunde hyler, de gør ikke.
-	Aldrig?
-	Nej.
De andre hunde synes også, der er noget forkert ved den, og holder den væk.
Det er en, jeg har faet foræret af en, som ikke kan lide mig, mener Ella.
Sneen var blød og glat som silke, mørkeblå i skyggen fra fjeldene.
I modsætning til dem på fastlandet endte de fladt i høje plateauer.
Hen over dem lå gletsjere.
Anna gled i sine ankelstøvler og greb Roberts arm.
-	Du skal have kamikker, sagde han.
- Og skindtøj.
Det er dyrt, men nødvendigt, og nu kommer du jo til at tjene penge.
De gik forbi et hus, der lignede koloniinspektørboligen, men var mindre.
-	Der bor butiksbestyreren, sagde Robert.
- Og dér førstepræsten, fortsatte han, da de kom forbi det næste.
- Dér bor kæmneren, og skolelæreren ...
Otte, ni huse kom de forbi, som alle sammen var af træ og malet røde, dér boede danskerne.
Foran hvert lå en flok slædehunde, der rejste sig og kom hen, nogle knurrende med blottede tænder.
-Man skal altid have en sten i lommen.
Robert samlede en op.
— Så er der ikke noget at være bange for.
Han tog sigte, straks luskede hele flokken væk.
De nærmede sig butikken, en lang, lav bygning af træ, også malet rød og lukket for natten.
-Der kan man få alt, sagde Robert.
I sneen foran lå et tæppe af små, røde sten.
De strålede og glimtede i midnatssolen, rubiner!
Anna slap Roberts arm for
at løbe hen og samle en op og måtte så ryste på hovedet ad sig selv.
Selvfølgelig var det ikke rubiner, hvordan kunne hun tro det, men blodige spytklatter.
-	De er nogle svin, sagde han.
- Spytter alle vegne, også indenfor.
De forstår ikke, at de smitter hinanden.
Vi prøver at lære dem at bruge en spytbakke eller et krus, de ikke skal bruge til andet.
Anna stak sin arm ind under Roberts.
En diminutiv kirke kom de forbi, også af træ og næsten ny, Guds lille blækhus, blev den kaldt, fordi den var sekskantet og havde et tårn i midten.
Den var malet blå.
Et forsamlingshus og et gæstehus var der også.
Så var det slut, det var Godhavn, en lille Metropol, havde Robert kaldt den i sine breve.
De gik over en elv, på et solbeskinnet stykke på den anden side lå en samling tørvehuse.
Der boede grønlænderne.
Nogle af tørvehusene havde rigtige vinduer af glas og ligefrem gardiner, andre havde glugger med tarmskind fra en sæl for.
Andre igen kun en dør ind til en hule, som de måtte lade stå åben, hvis de ville have lys.
Robert fortalte, at der nemt kunne bo femten, tyve mennesker i hvert hus, der kun bestod af ét rum med en stor briks, hvor alle sov.
En fanger kom trækkende med en sæl efter sig, som han lige havde nedlagt, Robert standsede og snakkede med ham.
-	Han spørger, om du vil se, hvor han bor?
Anna nikkede ivrigt.
Der var et leben rundt om tørvehusene, unge og gamle, børn i alle aldre, roligt beskæftiget med hver sit, som om det var midt på dagen.
Et par gamle kvinder sad på jorden og strikkede, mens de røg pibe og så efter et par rollinger, der tumlede halvnøgne rundt.
Andre tyggede skind, garvet i baljer med urin.
Unge kvinder blottede frimodigt deres bryster for at lægge et barn til.
Andre igen sad og syede.
Robert fik en til at vise Anna sin nål af rensdyrtak og tråd af rensdyrtarm.
Robert nikkede mod en anden, der havde en lille, flad næse og så regelmæssige træk, at man skulle tro, hendes ansigt var en maske.
-Hun er fuldblods, sagde han.
- Dem er der ikke så mange af i kolonierne.
Der bliver flere og flere af blandingerne.
De gik videre i det blodige spor fra sælen, som fangeren slæbte.
Robert standsede igen ved en ung kvinde, der sad og syede.
Hun var skrædderinde, fortalte han, den dygtigste i kolonien.
Hun havde syet både hans og Vibes skindtøj og ville også gerne sy til Anna.
Ved siden af hende sad to unge piger og skrabede hårene af et stykke sælskind med en lille rund kniv, hendes døtre tydeligvis.
-	Også fuldblods, sagde Robert.
- Alle tre.
De to piger så på Anna og knækkede sammen af grin.
—Det betyder ikke noget, sagde Robert.
- Grønlændere er meget lattermilde, de kan more sig over hvad som helst!
De nåede fangerens hus, hans kone kom ud med to kopper varm kaffe.
Anna var begyndt at fryse og tog begærligt mod den ene.
—Du skal ikke drikke ud, mumlede Robert.
- Man ved aldrig, hvad der ligger på bunden.
For sent, hun havde nået den kolde, tyktflydende substans under kaffen og gøs.
Solen nærmede sig toppen af fjeldene, da de gik hjemad, men ville ikke synke ned under før om mange uger.
-	Hvem bor der?
Anna pegede på et tørvehus, der lå for sig selv på en klippe ud mod havet.
-	Det er sygehuset.
Robert lød stolt.
Han virkede mere alvorlig end før i tiden, syntes hun.
Var måske tynget af det store ansvar, han havde fået i en ung alder.
Han var treogtredive.
Seksogtyve, da han netop havde bestået sin juridiske embedseksamen og første gang rejste til Grønland som konstitueret direktør for Den Kongelige Grønlandske Handel.
Og niogtyve, anden gang han rejste derop som nyudnævnt koloniinspektør for hele Nordgrønland.
De havde ikke set hinanden i fire år, kun skrevet sammen.
Hvis han kendte den egentlige grund til, at hun var rejst herop, lod han sig ikke mærke med det.
Et højt drøn brød stilheden og fik hende til at fare sammen.
En rumlen, der lød, som om den kom fra jordens indre, fulgte.
-	Se ...
Robert pegede ud over vandet.
Et af de store isfjelde var revnet, en del brækkede af og styrtede i vandet.
Den anden begyndte at hælde, den tippede over og vendte rundt, en gang og en gang til, blev ved og ved, mens vandet boblede, så fandt den en ny ligevægt og blev liggende.
Fru Porsild var høj og mager og havde kruset hår, mere gråt end brunt.
Vejrbidte kinder og stålgrå øjne.
Som de fleste danskere i kolonien så hun ældre ud, end hun var.
Hun trak en slidt, strikket trøje sammen om sig, under den havde hun en lang, grå nederdel, der nåede ned over et par uforholds-
mæssigt store støvler.
Hendes mands, måtte det være, eller et par af deres halvvoksne sønners.
Hun tog Annas hænder og takkede hende for at være kommet til Godhavn.
—	De er modig, sagde hun.
— At De tør rejse herop midt under krigen for at hjælpe os.
Hun tog plads på den stol, Anna havde fundet i et rum på første sal.
Den havde høj ryg, men ikke armlæn og selvfølgelig heller ikke hverken nakke- eller fodstøtte.
Der var ikke andet lys end det, der faldt ind ad vinduet, og ikke mere vand end det, der stod i en kande på servanten.
Anna havde sin kittel på.
Biathe, hendes klinikassistent, der var halvsøster til Salomine, havde sælskindsbukser på og hvide kamikker, perlebroderet busseronne og et rødt bånd om sin hårtop, så man kunne se, hun var gift.
Fru Porsild tøvede, da Anna bad hende åbne munden.
-	Det er ikke noget kønt syn, sagde hun undskyldende.
-Det er mange år siden, jeg har været til tandlæge.
Tandkødet var betændt, de fleste af hendes tænder angrebet af caries, flere ædt op.
Behandlingen ville komme til at strække sig over mange gange.
Anna bad om tangen, Biathe rakte hende den.
Fru Porsild holdt fast under stolesædet, efter to ekstraheringer var hun så bleg, at de besluttede, det var nok for den dag.
Den næste patient var hendes mand, Morten Porsild, en verdensberømt botaniker og grundlægger af den nye Arktisk Station, der lå lidt uden for Godhavn.
Hans tænder var ikke meget bedre, Anna bad igen om tangen.
Efter ham kom kæmneren og butiksbestyreren og hans kone.
Så en bødker og en rebslagermester og hans kone, den
ene dansker efter den anden, alle flove over at åbne munden.
De første uger blev det kun til radikal behandling.
En dag kom førstepræsten.
Han tog plads, så på Annas hånd.
—	De er ikke gift?
—	Nej, jeg fik dispensation.
Man skulle være gift for at få arbejds- og opholdstilladelse på Grønland, men fordi hun kun skulle være der et år, mente Styrelsen, at hendes profession var vigtigere end hendes ægtestand.
Førstepræsten strøg hende op ad benet, mens hun undersøgte hans tænder.
Et par dage efter kom hans kone og mor til deres to små piger, som sad på stensætningen udenfor og ventede, mens hun var inde.
Hun var ung, på alder med Anna, smuk, så vidt man kunne se for det broderede lommetørklæde, hun hele tiden holdt for munden og diskret spyttede i.
Anna fik hende til at sætte sig og overtalt til at flytte lommetørklædet.
En kvalmende stank slog hende i møde, da konen åbnede munden.
Hendes tandkød var stærkt opsvulmet, fortænderne i overmunden grønne af råd.
En strøm af betændelse sivede konstant ned over dem.
Flere gange om dagen måtte hun stikke en nål op under tandkødet, fortalte hun, for at fa betændelsen ud og lette på smerten.
—	Kan De hjælpe mig?
Hun så indtrængende på Anna.
—	Ja, sagde hun.
— Men desværre kun på én måde.
Førstepræstens kone fik tårer i øjnene.
—	Kan De ikke give mig kunstige tænder?
Jeg kan betale!
Anna beklagede igen, hvis de havde været i Danmark, havde
hun kunnet, men ikke her.
Det krævede rindende vand og elektricitet eller gas, forklarede hun.
Biathe rakte hende tangen.
Det blev ingen svær operation, da Anna lukkede tangen sammen om de to midterste fortænder og lirkede, fulgte de alle fire med ud.
Lidt efter lå de på bakken som et stykke af et gebis.
Førstepræstens kone bad om et spejl.
Tårerne trillede ned over hendes kinder, da hun så på sin indsunkne mund.
- Det er, hvad Grønland har gjort mig til, sagde hun.
- En tandløs kælling.
Ikke underligt at min mand vender ryggen til mig i sengen.
Biathe hentede den næste patient.
Da den sidste var gået, pudsede og polerede hun instrumenterne og smed den bunke tænder, Anna havde ekstraheret i dagens løb, ud på silamutten, det flade, mosgroede stykke mellem træhusene og havnen, så hundene kunne æde dem.
De åd alt, især om sommeren, hvor de ikke blev fodret.
Hun hvilede albuerne på knæene.
Sad på dasset i udhuset og havde siddet der længe.
Det puslede i mørket under hende, hundene ventede lige så utålmodigt som hun selv på, at der skulle komme noget.
Når det endelig skete, kastede de sig over det.
Det mest moderne vandkloset i København
var ikke mere effektivt end hundene.
Gennem en sprække i døren kunne man se ud i havnen.
Den var efterhånden blevet isfri, kun skosser drev rundt og lignede fint foldede servietter.
Under døren løb kilder af smeltevand forbi og blev længere henne til en bæk.
For hver dag blev der mindre sne, alle vegne fra kunne man høre det risle og dryppe.
Hun nød at sidde, var træt i benene efter at have stået op hele dagen, bøjet over patienter.
Robert havde
ret, her var nok at gøre for en tandlæge, alle ugens dage praktiserede hun, i akutte tilfælde også om natten.
Fru Porsild havde været til behandling igen.
—	Deres bror siger, De spiller klaver?
havde hun sagt, da hun havde taget plads.
—	Ja, Annas hjerte slog lidt hurtigere.
—	Vi har et klaver, kom og spil på det, hvis De har lyst.
Min datter Asta spiller også, hun er kun sytten, men meget moden af sin alder.
Jeg tror, De vil synes om hende.
Anna takkede og lovede at komme forbi på Arktisk Station, så snart hun fik tid.
Hun nikkede til Biathe, der trådte pedalen.
Fru Porsild stønnede af smerte og vred hænder, skreg til sidst højt.
—	Hold ud
,sagde Anna gennem lyden af boret.
- Jeg er snart færdig.
Da der ikke var andet tilbage af tanden end en tynd, halvgennemsigtig skal, hun ikke kunne lade være med at synes, var smuk, holdt hun inde.
Biathe tørrede sveden af fru
Porsilds pande, mens Anna blandede metalpulver og kviksølv i en lille skål til plombering.
—	Bid sammen, sagde hun, efter at have fyldt hullet, og bliv siddende sådan i ti minutter.
Anna rejste sig med uforrettet ærinde, hundene luskede væk.
Hun skubbede døren til dasset op og fulgte trædestenene tilbage til huset.
Ella sad i stuen og strikkede på en lille trøje.
—Var der bingo?
Anna rystede på hovedet.
—	Ella, sagde Robert ærgerlig.
Efter at de havde spist, satte Anna sig ind på sit værelse for at lave regnskab og føre journaler.
Det lå på gangen i stueetagen ved siden af Robert og Ellas soveværelse, lige ud til havnen.
En naturhavn med tre bassiner dannet af den halvø, det meste af kolonien lå på, og de høje fjelde overfor.
Hun lagde journalerne væk og tog et stykke papir frem for at føje en streg til de treogtyve, der stod der i forvejen.
Der skete noget med tiden her, hun måtte holde øje med den.
Den kunne forsvinde, så en hel dag, ja, flere, kunne føles som et minut - eller stå stille, så et minut kunne føles som en hel dag.
Så trak hun skuffen under bordet ud, forsigtigt for at den lyd, den gav fra sig, ikke skulle røbe hende, og tog sin dagbog frem.
Ikke for at skrive i den, men for at se på den tegning, hun gemte mellem siderne af en ung kvinde, der lå halvt afklædt på en divan.
Hende selv, kunne man se, hvis man vidste det.
Tegnet med en sitrende, næsten levende streg som et kærtegn ...
Til Anna, min Elskede, stod der.
6.	kapitel
Solen skinnede fra en skyfri himmel, som den havde gjort hele juli.
Sneen var væk, man kunne se alt det, den havde skjult, knogler og forskellig slags affald.
Vandfald sprang ud højt oppefra og fossede ned over fjeldsiderne.
Det var søndag eftermiddag, alle var ude og promenere, også Robert og Ella, der gik langsomt vuggende med sin store mave.
Anna gik bag dem med Vibe i hånden.
De gik langs havnen, det var blevet varmt, og der var kommet myg.
—	Det er ingenting, sagde Ella.
- Bare vent!
Et par drenge tog deres tøj af og sprang i vandet fra kajen.
Svømmede ud til en isflage, som de på skift kravlede op på og fik til at vippe, før de med rolige tag svømmede tilbage.
Vandet glinsede på deres brune hud.
-De mærker ikke kulden, sagde Robert.
De unge sværmede.
Kvinderne på Disko gik for at være de smukkeste på Grønland, fortalte Ella, fordi de havde særligt brede ansigter med høje kindben og lille næse.
Når der var skønhedskonkurrence, skulle de lægge sig på maven med ansigtet nedad.
Så gik en mand rundt og trådte dem i nakken, de der fik næseblod,
udgik først.
Kun dem, hvis kindben gik ud over næsen, var rigtige eskimopiger.
Et sted stod et ungt par og gav sig åbenlyst hen til hinanden.
På en skråning lå et andet par, pigen halvt nøgen.
Ella rystede på hovedet.
-De har ikke skam i livet, de unge grønlænderinder.
Men sådan er de, der er ingen, der siger noget.
De må gøre, hvad de vil, til de bliver gift ...
-	Så er det manden, der bestemmer, sagde Robert.
I det mellemste havnebassin, der også var det største, lå et canadisk hvalfangerskib, som var kommet ind om natten.
Kaptajnen stod på dækket, en høj, bred mand med stridt, gråsprængt hår.
Han inviterede dem ombord.
Robert spurgte, om han havde noget nyt om krigen, men han havde været til søs i flere år, sagde han, og vidste derfor ingenting.
Han havde tværtimod håbet, Robert kunne fortælle ham noget.
Uvisheden var begyndt at gå alle på nerverne, sagde Robert, også grønlænderne.
Forleden havde en delegation af fangere opsøgt ham, efter de var kommet hjem fra jagt, fordi de mente, de havde set en tysk mine drive rundt mellem isfjeldene.
Andre havde set et periskop fra en undervandsbåd.
Nu foreslog de, at man dannede en hær af kajakmænd, så skulle de nok bekæmpe tyskerne, når nu ingen andre kunne.
De to mænd lo, kaptajnen så på Anna.
—Sød barnepige, sagde han på engelsk.
Robert præsenterede hende.
Næste dag dukkede kaptajnen op i hendes konsultation med vandkæmmet hår og pænt tøj på.
Sidst i trediverne måtte han være, måske fyrre.
—	Are you married? spurgte han, da han havde taget plads.
-No.
-	Why not?
Hun svarede ikke, Biathe rakte hende sonden, så hun kunne undersøge kaptajnens tænder, og bagefter escavatoren så Anna kunne skrabe noget brunt af en tand.
-Do you want to marry me? spurgte han bagefter.
-	No, sagde hun igen og smilede.
Om aftenen måtte hun igen se på tegningen, før hun gik i seng.
Hun lå uroligt, midnatssolen trængte ind, hun var begyndt at længes efter mørke, bare én nat.
Der var varmt, luften tung og beklumret.
Hun drømte om at åbne vinduet og slippe den friske, kølige natteluft ind, men så ville myggene også komme ind og gøre det helt umuligt at sove.
Hun stod op, klædte sig på og gik udenfor.
Roberts hunde sov med undtagelse af basen, der holdt øje.
Den underlige hund lå som altid for sig selv.
Et par kajakmænd kom ind, andre var på vej ud.
Hun blev grebet af hjemve.
Det var, som om der var en længsel indbygget i alt her, i hele landskabet, der spejlede og forstærkede hendes egen.
Hun begyndte at gå.
Over silamutten, videre langs havnen og bag om butikken, hun passerede elven og fortsatte op ad skråningen på den anden side.
Kom forbi tørvehytterne.
Døren stod åben til en af hytterne.
En stråle sol faldt ind i det lille, vinduesløse rum, hvor en flok mennesker lå tæt sammen på en briks.
Alle fuldt påklædt og med kamikker på, som om de havde holdt sig i gang, til de på én gang var blevet trætte og faldet omkuld.
Et barn sad op ad en mand og sov med vidt åben mund, en gammel kvinde havde nået at skubbe kamikkerne af, de
tynde ben stak ud af skindbukserne.
En mand lå med hovedet i skødet på en kvinde.
Anna standsede og så på det med Niels’ øjne, hvad kunne en maler ikke få ud af det motiv?
Hun gik videre, længere fremme var et større hundeslagsmål i gang.
Skulle hun vende om og gå tilbage?
Eller prøve at bedømme, hvor udkanten af slagsmålet var, som Robert havde lært hende, og gå forbi?
Hun valgte det sidste, mens hun knugede den sten, hun havde i lommen.
Hundene virkede ikke længere så skræmmende.
Men hun ville heller aldrig komme til at føle sig tryg ved dem, rovdyr, som de jo var.
Hun fandt en trampesti og fulgte den op i fjeldet.
Der blev hurtigt stejlt og færre myg.
Solen skinnede, men ikke så skarpt som om dagen.
Det var blikstille, man kunne se ud over bugten til fastlandet på den anden side.
En armada af store isfjelde sejlede langsomt med strømmen mod nord.
Når de var kommet forbi Disko, ville nogle fortsætte op langs den grønlandske vestkyst mod Nordpolen, mens andre ville drive vestover mod Nordamerika.
En krydret duft kildede hende om næsen.
Fra et sted højere oppe i fjeldet steg en tynd søjle røg til vejrs.
Hvem lavede bål der midt om natten?
Et til fik hun øje på, så endnu et.
Hun gik videre, det knitrede over hendes hoved.
På en afsats sad to unge grønlandske piger.
De så lige så forbavsede på Anna som hun på dem og koncentrerede sig så igen om deres bål.
Der var noget alvorligt, næsten højtideligt over dem.
Den ene lagde et par tørre kviste på, den anden rejste sig for at se på et andet bål længere væk.
Hun ville ikke forstyrre og gik videre.
Kom lidt efter til det næste bål.
En hel række var der ... ved hvert af dem sad et par unge piger, helt opslugt af at passe ilden.
Af og til rejste en af dem sig for at studere røgen fra de andres.
Hvad gik det ud på?
Var det et ritual?
Noget hedensk?
En indvielse af en slags eller en konkurrence om, hvem der kunne lave den reneste ild og den tyndeste og mest lige røgsøjle?
Ella standsede foran et særlig sumpet sted på stien til Arktisk Station, hvor hun og Robert og Anna var inviteret til den årlige sommerfest.
Med den ene hånd løftede hun op i skørterne, med den anden viftede hun myg væk.
- Robert? kaldte hun med lille stemme.
-	Jeg kan ikke bære dig, sagde han.
- Du er blevet for tyk.
Ella lo henrykt.
Robert og Anna tog hende under hver sin arm og bar hende i fællesskab hen over det sumpede stykke.
Ella havde en blå og hvidstribet omstændighedskjole på,
Anna sin lange, sorte nederdel og hvide bluse med matroskrave og vide ærmer.
Robert en kridhvid anorak over et par sorte bukser og kamikker.
Han lignede en polarfarer, syntes Anna.
—Sig det ikke, sagde Ella.
— Der er ikke noget Robert hellere vil være!
Tage på ekspedition med Store Knud, er det ikke rigtigt?
Robert mumlede noget.
Året før havde han sejlet med Knud Rasmussen og Peter Freuchen på deres skib
Søkongen, fortalte Ella, mens hun trippede videre, da han skulle til Labrador i embeds
medfør
, og de skulle til Thule
.Det var blevet uvejr, de måtte gå i nødhavn på et øde sted ...
-Det er en gammel historie, sagde Robert affærdigende.
Knud Rasmussen var taget ud på slæde, fortsatte Ella, for
at orientere sig om, hvor de var, imens skulle Peter Freuchen og Robert bygge et skur af drivtømmer, så de havde et sted at være.
Peter Freuchen havde holdt en pæl, som Robert skulle slå i med en lægtehammer, men i stedet for at ramme pælen havde Robert ramt Peter Freuchen i hovedet, så han var faldet besvimet om.
Ella lo.
-	Det er ikke rigtigt, sagde Robert.
-	Jo, det er!
FFan har selv skrevet om det, sagde Ella.
-Han lyver.
Robert satte tempoet op.
- Kom, vi har travlt.
De nærmede sig Arktisk Station, en stor, næsten ny, trelænget bygning af træ, malet rød, selvfølgelig.
Flaget var hejst dag og nat i sommermånederne.
Her og der lå en rest sne, ellers var alt grønt med et væld af bittesmå farvestrålende blomster langt op ad fjeldsiderne.
Mellem klipperne sprang vandfald ud og blev til rivende elve.
Det eneste, der forstyrrede idyllen, var myggene.
En kivfak tog imod gæsterne med en kost i hånden og fejede deres tøj fri for myg, før de fik lov til at gå ind.
I den ene af de tre længer var der laboratorium og bibliotek, i midterdelen boede familien Porsild.
Den anden længe var gæste-bolig for udenlandske videnskabsmænd, lige nu en italiensk forsker og hans kone, der på grund af krigen var strandet på Grønland.
Stuen var pyntet med spæde birkeris.
Der var trængsel, alle koloniens danskere og mange grønlændere var inviteret.
Alle havde taget deres bedste tøj på, danskerne det, der var på mode, da de rejste hjemmefra for fem, ti eller endnu flere år siden, og grønlænderne deres smukke, traditionelle dragt.
Fade med hvalruller og skiver af rå sæl og spæk blev budt rundt.
-	Luk døren, bad fru Porsild, hver gang den blev åbnet.
-For myggene!
Robert og Ella førte Anna rundt og præsenterede hende for dem, hun ikke allerede havde mødt.
Maskinmesteren, en lille, slagfærdig mand, gift med en grønlænderinde, der ikke som de andre havde en traditionel dragt på, men en elegant, mønstret kjole, og en rebslagermester og hans kone, der havde tournure under sin kjole og hårnet på.
-	De ligner Deres bror, sagde rebslagermesteren.
- Bortset fra at han er mørk.
Jeg håber, De er bedre til at trække tænder ud, end han er!
Alle lo, også Robert.
Butiksbestyreren med sin kone var der også, og skolelæreren, en munter mand med et stort, lyst fuldskæg, og hans kone, som betragtede Anna gennem et par stærke briller.
-	Vi har hørt om Dem, sagde hun.
Anna mærkede sit ansigt brænde.
-	De er en af de dygtigste tandlæger i København, siger Deres svigerinde.
Og De har praktiseret på en fin klinik i Gothersgade og haft flere kendte som patienter, både skuespillere og kunstmalere?
-Ja...
Førstepræsten nærmede sig, hans kone fulgte efter.
Hun smilede med lukket mund og et sørgmodigt udtryk i de smukke øjne.
En tømrer og en bogholder var der også, begge med hvide gamacher og glacehandsker på, en ingeniør og flere andre, alle med deres koner.
De stimlede sammen om Anna, spurgte til krigen, hvordan mærkede man den i Danmark?
Og til
den sidste mode, var det rigtigt, at hattene nu skulle have en smal skygge og kjolen standse over anklerne?
Hvad skulle det ikke ende med?
Og hvad med de nye film med Asta Nielsen, havde hun set dem?
Anna svarede, så godt hun kunne.
Robert forsvandt, fru Porsild hentede en stol til Ella.
-	Hvornår skal det være? spurgte kæmnerens kone.
-	Om en måneds tid.
-	Nyd det, mens de er små, og De kan beholde dem her, sagde rebslagermesterens kone.
Ella nikkede og holdt om maven.
-	Vi har ikke set vores i tre år, sagde kæmnerens kone.
-	Vi har ikke set vores i fire, sagde tømrerens kone.
- Vi sendte dem ned, lige før krigen begyndte.
-	Det samme her, sagde bødkerens kone.
- Og hvem ved, hvornår vi kommer til at se dem igen?
Det bævede om hendes mund.
-	Når det endelig sker, sagde kæmnerens kone med tårer i øjnene.
- Vil vi være som fremmede for hinanden.
-	Min mand har orlov, sagde tømrerens kone.
— Men vi tør ikke rejse på grund af krigen.
-	Min mand har fået inddraget sin på grund af krigen, sagde bogholderens kone.
— Hvis vi kunne, ville vi rejse.
-	Og sætte livet på spil? sagde den første.
-	Frk. Lauterberg har lige taget turen!
De så på Anna.
-Hun har heller ikke børn, sagde kæmnerens kone.
-	Hvorfor skal man have børn, når man ikke må have dem hos sig? råbte bogholderens kone pludselig ude af sig selv.
— Hvem har bestemt, at skolen her kun skal gå til sjette klasse?
De vendte sig mod Robert.
—	Det er ikke ham, sagde Ella forskrækket.
- Det er noget, Styrelsen bestemmer.
En ung pige med mørkt, kruset hår og grågrønne øjne nærmede sig for at hilse på Anna, Asta Porsild.
—De spiller klaver, siger min mor?
—	Ja ... men det er længe siden.
—	Hvis De har lyst, kan vi spille firhændigt en dag?
—	Ja, sagde Anna.
- Gerne.
De faldt i snak og glemte alt omkring sig, til Morten Porsild en time eller to senere kaldte på dem.
Han havde båret sit fotografiapparat frem og stillet det op for at forevige de to med bogreolen som baggrund.
For kompositionens skyld skulle der være en tredje på billedet, syntes han og så sig om for at vælge en.
Ella rejste sig halvt, men hans blik gled forbi hende og videre til den italienske videnskabsmands kone, Karkor, som hun blev kaldt.
Hun rejste sig, Morten Porsild dirigerede de tre kvinder sammen, de tog hinanden under armen.
Anna stod i midten.
Han krøb ind under det sorte klæde og holdt udløseren op.
Talte ned fra ti.
Kivfakkerne havde travlt, snakken gik.
Maskinmesterens grønlandske kone stod for sig selv, hun var blevet for fin til at tale med sine egne, sagde man, men ikke fin nok til danskerne.
Ella var væk.
Anna ledte efter hende og gik til sidst udenfor.
Der var hun, på vej hen ad den sti, de var kommet af, Anna indhentede hende.
—	Går du hjem?
-Jeg er træt.
-Jeg går med.
-	Det må du ikke, så bliver Robert sur.
Det vil også være synd for din nye veninde, Asta.
-Ella...
-	Undskyld, jeg ved ikke, hvad der går af mig.
Hun lod sig overtale til at gå med ind igen.
Stemningen var høj og blev hele tiden mere løssluppen.
Solen havde strejfet det flade plateau på Apostlenes Fjeld, der rejste sig bag Arktisk Station, og var igen på vej op, da et par fremmede kajakmænd kom ind og spurgte efter koloniinspektøren.
De overrakte ham et brev.
Det var kommet til Julianehåb med forsyningsskib fra Danmark og derfra transporteret videre med kajakpost, indtil det nu, knap to måneder efter det var blevet skrevet, havde nået sit mål.
Robert rev det op og læste det hurtigt.
Morten Porsild slog på sit glas.
-	Koloniinspektøren har en meddelelse!
Brevet var fra Styrelsen i København, fortalte Robert, Styrelsen mente åbenbart, at man også her, i den fjerneste egn af kongeriget, skulle holdes orienteret om nogle af de store begivenheder, der for nylig havde fundet sted i verden ...
-	Er krigen slut? spurgte en.
-	Nej, sagde Robert.
-	Er Danmark angrebet? spurgte en anden.
-	Heller ikke ...
Robert rømmede sig og så ud over forsamlingen.
- Der er udbrudt revolution i Rusland, zarfamilien er blevet myrdet.
Alle så vantro på ham.
-	Den russiske hær er i opløsning, fortsatte han.
Straks begyndte en højrøstet diskussion om, hvordan det kunne påvirke krigens udfald, fronterne, der så længe havde stået fastlåst over for hinanden.
Morten Porsild slog igen på sit glas.
-	Det er ikke det hele!
Robert tog igen ordet.
-Danmark har solgt De Vestindiske Øer.
Der blev stille.
-	Til hvem? spurgte skolelæreren.
-	Amerikas Forenede Stater.
-	For hvor meget? spurgte bogholderen.
Robert så på brevet.
-	Et beskedent beløb, står der.
-	fivorfor så sælge? spurgte kæmnerens kone opbragt.
Var Danmark i så stor økonomisk knibe?
-	Hvad bliver det næste? spurgte en storfanger.
Grønlænderne så bekymret på hinanden og derefter på Robert.
-	Vi sælger ikke Grønland, sagde han.
- Aldrig!
Det skal I ikke være bange for.
Hvad ville Danmark så være?
Hvis det skulle ske, køber jeg det!
Nogen lo, andre hujede, alle talte højt og ophidset i munden på hinanden, uvant med at være i begivenhedernes centrum, selvom det var med to måneders forsinkelse.
Robert hentede flere forsyninger af drikkevarer og tobak fra sit hemmelige lager.
Morten Porsild bar igen sit kamera ud og stillede det op for at tage flere billeder af selskabet på den historiske aften.
Biathe trådte pedalen med samme ro, som hun gjorde alt andet.
Små stykker tand ramte Annas kittel sammen med
dråber af blod og væske.
Hun var tæt på nerven, hendes patient, skolelæreren, gav sig.
Endelig kunne hun give tegn til Biathe.
Hun tog foden fra pedalen, boret gik i stå, der blev stille.
Anna rørte sammen til plombering, skolelæreren lænede sig tilbage og fik langsomt farven tilbage i ansigtet.
-	Hvis De synes, danskernes tænder er i en dårlig forfatning, sagde han.
- Skulle De se grønlændernes.
Biathe nikkede.
-	Også børnenes, fortsatte han.
- Mange af mine elever må blive hjemme fra skole, fordi de har tandpine.
Når de endelig møder op, kan de ikke lære noget, fordi de har ondt.
De spiser for meget sukker, tilføjede han.
- Og børster aldrig tænder.
-	Hvorfor ikke?
-De har ingen tandbørste.
Hvor skulle de fa den fra?
Skolelæreren åbnede munden, så Anna kunne plombere.
Biathe ryddede op efter dagens sidste patient og tørrede instrumenterne af med sin store klud, der ikke var så ren, som den havde været.
Anna tog kitlen af og gik hen til butikken.
Snakken forstummede, da hun trådte ind.
De andre kunder, alle grønlandske, for de fleste danskere sendte deres kivfak hen og købe ind, så overraskede på hende.
De tre grønlandske butiksassistenter sad og sov hen over disken.
De havde været på rypejagt hele natten, forklarede en af de andre kunder.
Overalt i det lavloftede rum stod eller lå der ting på hylder eller på gulvet.
Små og store, til nytte eller pynt mellem hinanden.
Potter og pander, gryder og skåle.
Kander og glas,
porcelæn og bestik.
Knive af enhver slags og størrelse.
Alt til fiskeri og jagt, geværer og patroner.
Værktøj og tovværk.
En vest af kapok kunne man få.
Forskellig slags beklædning også, undertøj, bukser og skjorter, en olieskindshat, selv en pyjamas.
Et par store støvler og et par endnu større sutsko.
Pen og blæk kunne man købe og også papir!
På et bord lå en række stofruller med forskelligt mønster, bændler og bånd i alle farver.
Æsker med perler.
Nål og tråd.
Klude og sæbe.
Det, der ikke var plads til på hylderne, hang ned fra loftet.
Kurve og børster, tørret fisk, garvede sælskind og rensdyrskind.
Tættere på disken var kolonialvarer, konservesdåser, mel og gryn.
På disken stod sukker, både hugget og strøsukker.
Stænger af kandis.
Rigtig kaffe og te kunne man også købe.
Anna gennemgik det hele, hver eneste ting, en gang og en gang til, uden at finde det, hun søgte.
En af butiksassistenterne var vågnet og begyndt at hoste.
Han satte sig op og harkede længe, før han sendte en spytklat hen over disken ned på gulvet, hvor den blev liggende som en rød blomst for fødderne af Anna.
Hun stillede et spørgsmål.
Butiksassistenten viftede afværgende med hænderne, han forstod ikke dansk.
—Det har de ikke, sagde en anden kunde, som Anna genkendte som en af førstepræstens kivfakker.
—	Spørg, vil De ikke nok?
Kvinden gentog Annas spørgsmål på grønlandsk.
Butiksassistenten rystede på hovedet og lo, så man kunne se de få, rådne tænder, han havde tilbage.
Et nyt hosteanfald overmandede ham og afsluttede samtalen.
Anna gik forbavset hjem og spurgte om aftenen ved bordet.
Robert så op fra sin sælsuppe, Ella også, som om Anna havde brugt et sjældent ord.
-	En tandbørste?
Robert kløede sig i det tykke, mørke hår.
-Nej, det kan man ikke få.
-	Du sagde, man kunne fa alt?
-	Ikke det.
-	Heller ikke i en anden butik?
Ella slog en høj latter op.
-	Her er ikke andre butikker, det er den eneste på hele Disko.
-	Har den i Jakobshavn heller ikke nogen?
Eller den i Egedesminde?
Hvad med den i Holsteinsborg?
Robert rystede på hovedet.
-	Det tror jeg ikke ... jeg har aldrig set en.
Heller aldrig tænkt over det.
-	Hvad bruger de så?
Han trak på skuldrene.
-	En finger?
Måske en kvist eller en lille knogle.
Salomine kom ind med terrinen.
-	Så vi sælger sukker til dem?
blev Anna ved.
- Flere slags endda, men ikke tandbørster?
Robert nikkede.
-	Jeg skal sende et brev ned om det med det næste skib, lovede han.
Skibet ville komme om nogle uger, sagde Ella.
Men Robert rømmede sig, det var ikke sikkert, sagde han.
-	Ikke?
Ella lænede sig frem over sin store mave.
-	Nej ... Robert så beklagende fra den ene til den anden.
-På grund af krigen.
Måske vil Styrelsen mene, det er for farligt.
Annas hjerte sank, Ella fik tårer i øjnene.
- Den forbandede krig, sagde hun.
- Så får vi ingen breve ...
ingen julegaver og kan heller ikke sende nogen.
-En til? sagde Biathe, da Anna ville tage sin tage sin kittel af.
- Den sidste? bad hun.
- De kommer langt væk fra, har ventet hele dagen.
Anna beholdt kitlen på, Biathe gik ud efter patienten.
Augustsolen kastede et varmt, næsten himmelsk lys over silamutten.
Myggene var væk, som så meget andet her havde de et kort liv.
Drengene legede harpunleg, som bestod i, at man kastede en harpun gennem hullerne i et sælskind, der var spændt ud mellem to pæle.
Pigerne slæbte vand, flere med en lille søster eller bror på ryggen, ikke underligt de blev hjulbenede.
Når Anna sidst på dagen var færdig med at behandle danskerne,
kom turen til de grønlændere, der var begyndt at opsøge hende, efter det var rygtedes, at hun ville behandle dem gratis, fordi de ingen penge havde.
Nogle insisterede på at betale hende på en anden måde med skindsager eller små figurer, tupilakker, skåret ud af hvalrostand.
Skolelæreren havde ret, deres tænder var i dårligere forfatning end danskernes.
Hvorfor?
Fordi de ingen tandbørster havde, eller var der flere grunde?
Det ville hun finde ud af, og derfor måtte hun undersøge tænderne på så mange grønlændere som muligt.
Biathe kom ind med en pige på ti, tolv år, og hendes mor.
Pigen satte sig, åbnede munden og så spændt på Anna, mens hun undersøgte hendes tænder.
De var ædt op af caries og krakelerede, når hun rørte dem med sonden.
-	Kan De hjælpe hende? spurgte hendes mor med Biathe som tolk.
-	Ja, sagde Anna.
Hun kunne befri hende for smerterne, men ikke redde hendes tænder.
Pigen fik et udtryk af vantro i øjnene og lod for sidste gang tungen glide hen over tænderne.
Anna tog tangen, de to kvinder holdt pigen fast.
Hun vred sig og skreg, så det kunne høres over hele kolonien.
Tidligere på dagen havde Anna trukket alle tænderne ud på en treårig dreng, men der kunne man i det mindste håbe, de næste var bedre.
Både Ella og Vibe så på hende med store øjne, da hun kom ind i stuen efter arbejde.
-	Det lød, som om I slagtede en gris.
Anna satte sig udmattet.
-Det føltes også sådan.
Ellas ansigt lyste op.
Hun tog Annas hånd og anbragte den på sin mave.
- Han sparker, kan du mærke det?
-Ja!
Anna smilede.
-	Jeg håber, det bliver en dreng, så bliver Robert glad.
Måske kan jeg nå at føde, før skibet kommer, hvis det kommer, så dem derhjemme kan fa det at vide.
De sad lidt i tavshed, barnet bevægede sig igen.
Vibe legede med sin dukke.
-	Hindbærrene må være modne nu, sagde Ella.
Anna så krattet for sig, bagest i Astrid og Frederiks have, hvor hun og Sigrid plejede at plukke hindbær, så livagtigt, som om hun virkelig var der.
-	Brombærrene også snart, fortsatte Ella.
Barnepigen kom ind for at lægge Vibe i seng.
Robert kom tilbage fra den tur, han gik hver aften, op til Kiggeren for at se mod syd.
Igen og igen måtte han berolige de mange, både danskere og grønlændere, der var bekymrede.
De skulle ikke være bange, der var nok af alt, det havde han sørget for.
De kunne klare sig vinteren over uden nye forsyninger.
Ella sagde godnat, Anna også.
Hun satte sig ved sit bord for at lave det daglige kontorarbejde og skrive resultatet af sine undersøgelser af grønlændernes tænder ned.
Enogtyve havde hun i alt haft lejlighed til at undersøge i løbet af de seneste uger.
Tilfælde af Caries: 17.
Fejlfrie: 4. Taptand: 2.
Overbid:
2. Underbid: 3. Malocclusion: 2. Skørbug: 3.
Desuden et 1-aarigt Barn, der endnu ikke havde faet Tænder, tilføjede hun og lukkede hæftet.
Klokken var halv elleve, lyset blevet svagere og mere blåt, det var begyndt at være mørkt et par timer midt på natten.
Et par kajakmænd kom ind, siksakkede hurtigt og lydløst mellem skosserne mod slisken i den inderste havn.
En flok kvinder tog imod dem og trak de sæler, de havde nedlagt, op på klipperne.
De flåede og parterede dem med deres små, runde knive, som de af og til rakte til mændene for at få skærpet.
En krøbling mavede sig ned over klipperne med en sten i hånden, som han kastede hen på sælen, nu havde han ret til at få sin del af byttet.
Anna gik i seng og faldt med det samme i søvn, men blev ud på natten vækket af den underlige hund, der gøede.
Det rumsterede i værelset ved siden af, Robert stod op og gik ud.
Svingede pisken over hunden, kunne man høre.
Der blev stille.
Hun faldt i søvn, drømte hun var hjemme i København og gik rundt i Kongens Have sammen med Jenny.
Træerne var kæmpestore ...
Hunden gøede igen.
Lidt efter trampede Robert bandende hen ad gangen og ud.
Pisken svirpede, det lød, som om han sparkede.
-	Den vækker hele kolonien, sagde han næste morgen.
-Gør
mig til grin.
-	Det er også meningen, sagde Ella.
Robert svarede ikke.
-	Hvorfor afliver du den ikke? fortsatte hun.
Fordi den var en god trækhund, sagde Robert, og ellers sund og rask.
Midt i august blev distriktslægen sejlet over fra Jakobshavn via Egedesminde og Hundenes Ejland for at assistere Ella, når hun skulle føde.
En lille, korpulent mand, ubestemmelig af alder med tyndt, gråt hår og stikkende øjne.
Klædt, som om han befandt sig midt i København og ikke på Grønland, hvor han havde boet de sidste tyve år.
Berømmet for sit store arbejde med at undersøge og forbedre grønlændernes helbred, som han skrev videnskabelige artikler om til danske og udenlandske aviser og tidsskrifter.
Anna havde set frem til at møde ham og spørge ham til råds.
Måske fortælle ham om den beskedne undersøgelse, hun selv havde indledt, af grønlændernes tænder.
-	Og hvad har så faet Dem til at rejse herop? spurgte han hende, da Robert havde præsenteret dem for hinanden.
— Er De dumpet til den afsluttende eksamen?
-	Nej, sagde hun, overrumplet.
—	Hvad så?
Har De taget af kassen?
-	Nej, sagde Anna igen, forvirret over hans spørgsmål.
—	Gjort Dem så umulig derhjemme, at De var nødt til at rejse langt væk?
Hun blev rød og tabte mælet.
-	Ingen rejser herop uden at have en særlig grund, fortsatte han og holdt hendes blik fast.
- Hvad er Deres?
—	Jeg er her, stammede hun.
— Fordi her er brug for en tandlæge.
Han rystede på hovedet.
-Det har De misforstået!
Hvis der er noget i vejen med en tand, trækker lægen den ud.
Hvis han ikke er der, gør koloniinspektøren det, og hvis han heller ikke er der, kan smeden eller butiksbestyreren gøre det.
Man kan altid finde en.
Tandlægegerningen er en overflødig opfindelse for små frøkener, der ikke kan finde på andre måder at forsørge sig på.
Hun så vredt på ham og havde lyst til at sige noget, men gjorde det ikke.
Distriktslægen tog sin hat og frakke på og gik ud for at tage sig af de andre patienter, han havde i Godhavn, indtil Ella fik brug for ham.
Anna gik tilbage til sin klinik, Robert sin daglige tur op til Kiggeren.
Man håbede stadig, der ville komme et skib igennem fra Danmark før vinteren, men det blev mindre og mindre sandsynligt.
Man kunne vænne sig til at undvære telefon, post og den daglige avis, men at være helt afskåret fra resten af verden de næste ti måneder ...
Mændene, både de grønlandske og de danske, begyndte at gøre deres slæder klar til sæsonen.
Hver søndag stod de og sleb og malede, ordnede gjorde og reparerede seletøj.
Hundene blev igen fodret og var derfor mere fredelige.
Anna og Ella
strikkede til den lille.
En dag kom skrædderinden og hendes to døtre med Annas skindtøj, syet med de små sting, hun var berømt for, der kunne holde vind og vand ude.
De hjalp hende med at tage det på.
Det lugtede af urin, som skindet var garvet i, det var tungt og føltes stift, men ville blive blødt, når hun havde brugt det lidt, forklarede de.
Hætten på anorakken var ligesom Vibes kantet med halen fra en blåræv.
Anna trak i kamikkerne og gik lidt rundt i stuen.
-	Jeg glæder mig, til det bliver vinter!
-	Du ved ikke, hvad du taler om, sagde Ella.
Anna betalte, skrædderinden havde brug for pengene.
Hendes mand, der var fanger, havde siddet på en bænk hele sommeren og set ud over vandet i stedet for at tage på fangst med de andre.
Han havde fået kajakangst, en mystisk lidelse, der ramte flere og flere fangere, som regel de dygtigste.
Når de sad i deres kajak ude på havet, blev de pludselig grebet af svimmelhed og stivnede.
Blev siddende som hypnotiserede til de vendte rundt.
Mange druknede.
Det skete især, når det var stille og klart vejr, og vandet spejlede og fordoblede fjelde og isfjelde, så man ikke kunne se, hvad der var op eller ned.
Ingen vidste, hvordan man skulle behandle lidelsen, eller hvad den kom af.
For meget kaffe og tobak mente nogen, andre, deriblandt Robert, at det var en følge af den moderne levevis, der så hurtigt var kommet til landet.
Grønlænderne var begyndt at glemme deres gamle færdigheder.
Man havde derfor på dansk initiativ oprettet skoler, hvor ældre fangere kunne undervise de unge i at sejle kajak og kaste med harpun.
Asta Porsild opfordrede endnu en gang Anna til at komme ud på Arktisk Station og spille klaver.
Hun kunne ikke blive
ved med at undslå sig, og den sidste søndag i august gik hun derud.
Heldigvis var klaveret ustemt, så musikken lød som et forvrænget ekko af den, hun kendte, og hendes fingre var blevet så stive, at hun havde nok at gøre med at ramme de rigtige tangenter.
Hun og Asta spillede firhændigt, flere af de små stykker hun plejede at spille med Sigrid.
Indimellem var det næsten, som om det var hende, der sad der ved siden af hende på klaverbænken, i en ældre udgave.
Fru Porsild og Karkor, den italienske videnskabsmands kone, var deres taknemmelige og utrættelige publikum.
Anna fløjtede for sig selv på vej hjem en af de små melodier, der af og til opstod i hendes hoved.
Et slør af sart rosa skyer lå hen over den knaldblå himmel.
Fjeldskråningerne havde skiftet farve fra grøn til mørkerød og gul.
Et stort isfjeld var gået på grund ved indsejlingen til havnen og kastede en trekantet skygge ind over kolonien.
Her var smukt, overvældende smukt.
Hun krydsede elven, og idet hun gik op over bakken, så hun flaget blive hejst ved koloni-inspektørboligen og vidste, hvad der var sket.
Ella havde født en sund og rask dreng, der lignede sin far.
Lille Robert, kaldte hun ham.
Anna fik lov til at holde ham, han så på hende med sine kirsebærøjne, der så alt og ingenting.
Hun kyssede forsigtigt hans dunede hoved og indsnusede duften af spædbarn.
—Hvor er han sød.
Distriktslægen betragtede hende med sit sædvanlige ironiske smil.
Han blev en uge mere for at se, at alt var, som det skulle være med både mor og barn.
-	Lad være med at spilde Deres tid på at lege tandlæge, sagde han til Anna, da han sagde farvel for at rejse tilbage til fastlandet.
— Find Dem en mand, og få nogle børn.
Hun vendte sig væk for at skjule, at hun havde tårer i øjnene af vrede og afmagt, og gik tilbage til sin klinik.
Robert fulgte distriktslægen ned til den robåd, der skulle sejle ham det første stykke hjem.
Biathe viste den næste patient ind, en ung fanger, der havde sejlet fire timer i kajak fra en boplads på den anden side af Disko for at komme til tandlæge i Godhavn.
Han tog plads, lukkede modstræbende munden op og afslørede treogtyve overraskende sunde og stærke tænder, kun én var angrebet af caries og gav ham de smerter, der havde fået ham til at begive sig afsted.
Men den kunne nemt bores og plomberes, forklarede Anna, så han kunne bevare den.
Hun satte et bor i borehovedet, Biathe trådte pedalen, Anna bad igen patienten om at åbne munden.
Han sagde noget, Biathe oversatte.
-Han har fået hovedpine.
-	Det bliver ikke slemt, sagde Anna.
- Det er kun et lille hul, jeg kan gøre det hurtigt.
Patienten så bange på hende og sagde igen noget.
-Han har det meget dårligt nu, også ondt i ørerne.
Han spørger, om det kan vente til i morgen, oversatte Biathe.
-	Selvfølgelig.
Den unge fanger rejste sig efter at have lovet at komme tilbage næste dag.
Lidt efter så de ham tage sin kajak og løbe ned til vandet.
-	Hvor skal han hen? spurgte Anna.
-	Hjem, sagde Biathe.
—	Han kommer ikke i morgen?
Hun rystede på hovedet og hentede den næste patient.
Der var kommet en ny duft i huset af mælk, som bredte sig helt ind i Annas konsultationsrum.
Nye lyde, når Lille Robert en sjælden gang oplod sin sprøde, spinkle røst, en stemning af fred og ro.
Ella var lykkelig, sad i sengen med barnet og tog mod barselsgæster.
Robert havde gjort sin slæde klar og fodret sine hunde op.
Nu stillede han hver dag en række tomme konservesdåser på række på stensætningen bag huset og øvede sig i at ramme dem en for en med snerten af pisken.
Hundene lå ved siden af og iagttog ham.
En morgen i begyndelsen af september lå der et tyndt lag sne, da de vågnede.
Op ad dagen fik Robert besøg af en delegation af lagtingsmænd fra Umanak.
—De så sure ud, sagde Ella, da de gik.
—Det er de også, sagde han.
De var kommet for at få Roberts tilladelse til at bygge et sanatorium til tuberkuloseramte børn, som der var særlig mange af i Umanak, men havde fået afslag.
Det havde været lettere for ham at sige ja, sagde han, men uansvarligt.
For hvad skulle de bygge det af?
Der var mangel på træ i Danmark, i hele Europa, på alle slags byggematerialer.
De var nødt til at vente, til krigen var slut.
Næste dag kom Salomine bleg tilbage efter at have været henne i butikken og købe ind.
Nogen havde skrevet noget på væggen.
—	Hvad? spurgte Robert.
—	Robert Lauterberg Ajupoorsuaq, hviskede Salomine.
Robert kneb øjnene sammen.
-	Hvad betyder det?
-	Et dårligt menneske ... sagde hun så lavt, at man dårligt kunne høre det.
Han beordrede væggen renset og gik i dagevis urolig rundt.
-	Det er takken, sagde Ella.
- Efter alt det, du har gjort for dem.
Hun opfordrede ham til at finde ud af, hvem der havde
skrevet det, og straffe vedkommende, men det ville Robert ikke.
Ingen talte om det, der havde stået, og efter nogle dage var det, som om det ikke var sket.
Freden sænkede sig igen.
En gang om ugen gik Anna ud til Arktisk Station for at spille firhændigt med Asta.
Himlen blev dybere blå, fjeldsiderne blussende røde.
En kivfak var ved at hænge vasketøj op, da Anna en dag ud på eftermiddagen kom hjem.
Bleer og lagener vajede i vinden sammen med bittesmå undertrøjer og sparkedragter, også hendes kittel blev hængt op.
Vibe sad på gulvet i stuen og legede med sin dukke.
Ella lå på chaiselongen og læste i et gammelt ugeblad.
Hun rejste sig for at gå ind og se til lille Robert, der lå og sov.
De hørte en lyd og et halvkvalt råb.
Så kom Ella løbende ind i stuen med vidt opspilede øjne og barnet i armene.
Tæppet, han havde været svøbt i, slæbte efter hende.
-Han trækker ikke vejret! gispede hun.
- Anna, hjælp ... gør noget!
Anna tog drengen, han var slap og blå om læberne.
Hun lagde ham på bordet og baksede med ham, forsøgte at puste liv i ham.
-	Trækker han vejret? spurgte Ella.
- Trækker han vejret?
-Jeg ved det ikke.
Anna pustede igen og bevægede barnets arme.
- Kom, lille Robert... kom nu!
Hun lagde øret til hans mund og lyttede, men der var ingenting, ikke den svageste ånde.
Hun trykkede på barnets spinkle, fugleagtige brystkasse og pustede igen, Ella stod tæt op ad hende.
-	Trækker han vejret?
-Nej ...
-	Så få ham til det, han skal trække vejret, hører du!
Få ham til at trække vejret, Anna ... bliv ved, prøv igen, jeg ved, du kan!
Anna prøvede igen, pustede og pustede, men det var for sent, kunne hun mærke.
Den lille krop blev langsomt koldere.
Ella skreg, det buldrede på trappen, Robert kom ind.
-	Hvad er der sket?
-Det er ikke min skyld!
jamrede Ella.
- Jeg havde lige set til ham!
Det er ikke min skyld
...
Vibe græd, barnepigen kom ind for at tage hende med ud, men hun ville ikke, så barnepigen måtte slæbe hende.
Robert tog sin søn i armene og vuggede ham, mens han kaldte på ham.
Han puttede ham ind under skjorten og forsøgte at varme ham mod sin nøgne hud.
-	Du må ikke dø, sagde han og fortalte ham om alt det, de skulle gøre sammen.
-	Han trækker vejret! sagde Ella pludselig lettet.
Robert stirrede på barnet.
-	Nej, sagde han.
-	Jo, jo! råbte Ella.
- Han trækker vejret!
-	Nej, sagde Robert igen.
Tårerne løb ned over hans kinder.
Barnet lå slapt i hans arme, farven på dets hud skiftede
langsomt fra hvid til blå.
Den lille mund stod åben, øjnene også, men med et tomt udtryk.
Anna kom til at hulke.
Ella så fra den ene til den anden, hun begyndte igen at skrige.
Hun løb ud af huset og rundt på silamutten, mens hun skreg og skreg og skreg.
7.	kapitel
Kirkegården lå over for Sortstranden, på halvvejen til Arktis Station, i læ af det høje Skarvfjeld.
En skov af spinkle, hvide kors, der hældede i samme retning, stak op af den sparsomme jord.
De døde her havde verdens bedste udsigt.
Det blæste, bølgerne havde slået det tynde lag is, der havde været på vandet om morgenen, i stykker, så stumperne nu lå og stødte mod hinanden med en høj, næsten uhørlig klirren og ringen.
Robert bar selv den lille kiste, lavet af flydetræ, som Ella havde forlangt.
Ellers svøbte man de døde i et stykke klæde og begravede dem i det på grund af manglen på træ.
Ella gik ved siden af som en søvngænger, på den anden side af hende gik Anna.
Bag dem kom et stort følge af danskere og grønlændere.
Kisten blev sat ned, og en kampesten lagt over for hundene.
Derefter blev stenen dækket med et par skovlfulde jord og pyntet med små hvide sten, som man brugte det i stedet for blomster.
På det hvide kors stod barnets navn, som var det samme som Roberts, og datoen for hans fødsel og død.
Præsten forrettede sit ritual, bagefter sang man, uendelig langsomt og slæbende, et par salmer.
Imens tumlede en flok børn op og ned ad den skrænt, man havde anlagt for enden af kirkegården ud mod
havet.
Jorden begyndte at skride.
Om ikke mange gange leg, tænkte Anna, ville de døde derinde være blottede.
Ud over den grav, barnet blev lagt i, var der otte, ni andre tomme grave, der stod klar til dem, der i løbet af vinteren, når jorden var frossen, ville fa brug for det.
Duften af spædbarn blev hængende i huset mange uger efter.
Mælken blev ved med at løbe til, klagede Ella.
Hun kunne ikke sove, gik rundt om natten, syntes hele tiden hun kunne høre lille Robert, sagde hun.
Vibe gik også rundt og ledte.
-	Hvor er min dukke? spurgte hun.
Anna hjalp hende med at lede, til sidst også Robert.
Han fandt den i udhuset, hovedet var slået i stykker, kjolen flænget, den ene arm revet af.
-	Hvordan er det sket? spurgte han Ella.
Hun begyndte at græde.
Barnepigen havde ret, sagde hun.
Der var en ond ånd i dukken, der ville bringe ulykke over familien.
Derfor havde hun været nødt til at ødelægge den, hun ville have den til at forsvinde, men ingenting forsvandt helt i det her forbandede land.
Næste morgen var der et tyndt lag is på vandet.
Det sidste håb om, at der ville komme et skib op fra Danmark før vinteren, forsvandt, de var isoleret her til næste sommer.
For hver dag blev lyset svagere, og det antal timer, Anna kunne praktisere, færre.
Hun rykkede stolen i sit konsultationsrum helt hen til vinduet og fik travlt med at behandle alle, der havde behov for det, før lyset blev så svagt, at hun ikke længere kunne se.
For at få så mange grønlændere som muligt til at møde op gav Anna dem en belønning, mændene lidt tobak, kvinder-
ne perler og bånd til at sy på tøjet, børnene tørret frugt.
En eftermiddag, hun sad på sit værelse og studerede resultatet af sine undersøgelser, begyndte et mønster at tegne sig: jo fattigere grønlænderne var, jo bedre tænder havde de.
Hvorfor?
Fordi de ikke kunne købe de europæiske varer, man kunne fa i butikken, men var tvunget til at leve af den hårde, traditionelle kost?
Salomine ringede med klokken, der var aftensmad.
Skyerne blussede i gult og orange over en turkisblå himmel.
Solen hang og dirrede lige over plateauet på Apostlenes Fjeld, den sendte en sidste stråle ind i stuen, før den forsvandt, og tusmørket sænkede sig.
Ella rørte ikke sin mad, hun var blevet endnu tyndere, end hun var i forvejen, hendes øjne unaturligt store.
-	Spis, sagde Robert.
- Det er rype, det kan du godt lide.
Tre ryper og en alke var en af fangerne en dag kommet
med som tak for, at Anna havde behandlet hans kone.
Ella så på sin tallerken.
-	Hvor længe skal det vare? fortsatte Robert.
- Nu er det over en måned siden.
Det er den slags, der sker ... se dig om, hvor mange her har ikke mistet et barn?
Hvorfor tror du, grønlænderne venter med at døbe dem, til de er blevet et år?
Ella skar et stykke kød ud og puttede det i munden.
Tyggede længe før hun sank.
-	Et til, sagde Robert opmuntrende.
-Jeg kan ikke.
-	Spis! sagde Vibe, der sad ved siden af Anna, i samme tonefald som sin far.
Han lo, Anna også.
Selv Ella trak på smilebåndet.
Hun skar et stykke til ud og stak det i munden, tyggede og tyggede,
mens de tre andre så på, for så at spytte en grå klump ud på tallerkenen.
Robert slog i bordet.
-Spytter du maden ud?
-Jeg er ikke sulten.
-	Man skal have mad ... hvad vil du have, jeg skal gøre?
råbte Robert.
- Tvinge det i dig?
-	Nej!
Ella begyndte at græde.
-	Så spis ...
Robert lød truende.
Vibe græd også.
-	Tag hende med ud, sagde han til Anna.
Hun tøvede, klædte så Vibe på og tog hende med ud.
Lyttede, mens de gik væk fra huset, men der var ikke noget at høre.
De gik over klipperne ned mod bugten.
En flok hunde rejste sig og kom nærmere, Anna samlede en sten op.
De gik ned til sortstranden, her og der lå en skosse is, der var drevet ind, og lignede en moderne skulptur.
Vibe sagde noget på grønlandsk.
-	Jeg forstår ikke ...
-Jeg vil hjem, sagde hun.
Ella var gået i seng, da de kom tilbage.
Robert havde givet hende et par dråber af en lille flaske, han havde fået af distriktslægen, som havde fået hende til at falde til ro.
Hun led af arktisk hysteri, mente han, noget der ellers kun ramte grønlænderinder.
Hun blev i sengen de næste dage, ville ikke se nogen, sagde Robert.
Anna og barnepigen tog sig af Vibe.
26. september var det kongens fødselsdag.
Dannebrog blev hejst, man skød en salut af og råbte et nifoldigt hurra for monarken, der aldrig havde været på Grønland.
Men Robert havde planer om at invitere ham på et storstilet besøg, når krigen var slut.
Om eftermiddagen var hele kolonien, som traditionen bød, inviteret til kaffemik hos koloniinspektøren.
Fru Lauterberg var desværre blevet syg og sengeliggende, meddelte Robert, men frk. Lauterberg ville være der i hendes sted.
Salomine og de andre kivfakker havde travlt med at servere kaffe og kage for de mange gæster, der blev lukket ind i hold.
Robert gik rundt og hilste på og konverserede, Anna gjorde det samme med Vibe ved hånden.
Grønlænderne kom i deres traditionelle dragter og med gaver, som Robert skulle tage med hjem til kongen, næste gang han skulle til Danmark.
Netop som et nyt hold havde taget plads, gik døren til soveværelset op, og Ella kom ud i morgenkåbe.
Samtalen gik i stå.
Hendes ansigt var svulmet op, så man dårligt kunne kende hende.
Hun var blå og gul om øjnene, hendes læbe flækket.
—	Mor?
sagde Vibe.
Robert gik hen til Ella.
—	Gå ind i seng.
Hun blev stående, som om hun ville protestere, men trak sig så tilbage.
—Fru Lauterberg fik et anfald af svimmelhed forleden, fortalte Robert.
— Og faldt om så uheldigt, at hun ramte kanten af bordet.
Så var det derfor, Ella havde ligget i sengen i snart en uge.
Anna ville gå ind til hende.
—	Lad være, sagde Robert.
— Hun skal have ro.
Anna standsede og så på sin bror, måske kendte hun ham ikke så godt, som hun troede.
Gæsterne forsvandt, og et nyt hold blev lukket ind.
Midt i oktober var lyset så svagt, at det blev umuligt at praktisere indenfor.
Biathe kom med en tranlampe, men den sodede mere end den lyste på grund af den elendige tran, man brugte her.
Den gode solgte man til Danmark.
Anna bar stolen ud på silamutten og praktiserede dér tre, fire timer om dagen, når vejret var til det, altid med en kreds af interesserede tilskuere.
Isen nåede efterhånden et stykke ud i bugten, hver morgen kunne man se fangerne mave sig ud på den for at skyde sæler.
Tre, fire stykker kunne de nemt komme hjem med hver især.
De burde lave forråd, sagde Robert, hvis der skulle blive misfangst ligesom sidste vinter, hvor mange var døde af sult.
Men det gjorde de ikke, grønlændere levede i nuet og tænkte ikke på dagen i morgen.
Ella lignede sig selv, men var blevet stille og virkede vred.
Klagede over den underlige hund, der holdt hende vågen om natten med sin gøen.
Forlangte igen en morgen, at Robert skulle aflive den.
Han rejste sig og gik ud.
Den underlige hund stak halen mellem benene og fjernede sig.
Robert lokkede den til sig og lagde det stykke reb, han havde i hånden, om halsen på den.
Slæbte den hen til hun-defoderstativet og kastede rebet op over tværbjælken.
Ella stod ved vinduet og fulgte tavst processen, Anna gik hen til hende.
Robert trak i rebet, hunden mistede fodfæstet og blev hejst op.
Den sprællede, kastede sig voldsomt fra side til side og faldt pludselig ned.
Ella rystede på hovedet.
-Han kan ikke binde en ordentlig knude.
Hunden kom på benene og begyndte at løbe med Robert i hælene.
Et par grønlandske drenge fulgte interesseret optrinet, flere kom til.
Han fik fat i hunden, væltede den om på siden og lagde igen rebet om halsen på den.
Den bed efter ham og kom fri, styrtede rundt på silamutten.
Drengene morede sig højlydt, et par af dem fangede den og slæbte den tilbage til hundefoderstativet.
Viste Robert, hvordan han skulle slå rebet om.
Han trak til, for anden gang blev den underlige hund hejst op.
Den vred sig og sparkede desperat i luften.
Drengene knækkede sammen af grin.
Ella havde et lille smil om munden.
-	Hvorfor skyder han den ikke? spurgte Anna ubehagelig til mode.
-Man spilder ikke en kugle på en hund, sagde hun.
Hunden kæmpede og fik krampe.
Blev så hængende med
blottede tænder og tungen ud af munden, mens de sidste spasmer gennemrystede den.
Anna satte sig, Ella blev stående ved vinduet, til hunden hang slapt ned fra foderstativet.
Dens krop var overraskende lang.
Den blev flået, fire par inderkamikker blev der ud af dens pels og to par luffer.
Drengene fik kødet til deling.
Samme eftermiddag skulle Anna ud at gå en tur på isen med Asta Porsild, hun inviterede Ella med.
-	Ellers tak, sagde hun.
- Jeg vil ikke være tredje hjul.
—Det bliver du heller ikke, kom nu.
Du trænger til at komme ud.
Hun rystede på hovedet og blev liggende på chaiselongen, hvor hun lå hele dagen.
Det er dukkens skyld, sagde hun en gang imellem på en måde, så Anna var lige ved at tro på det.
Det blev tåget, mens de gik derude.
De fik rimfrost i håret, så det så ud, som om de var gamle og hvidhårede.
De lo ad hinanden.
Når der var faldet sne nok, sagde Asta, ville hun køre Anna en tur på hundeslæde op gennem Blæsedalen til Lyngmarksgletsjeren.
Hun havde sin egen slæde og sine egne hunde, hun var en dygtig kusk, havde Robert fortalt.
En aften han og Ella skulle over til skolelæreren og hans kone for at spille kort, som de plejede om vinteren,
ville Ella alligevel ikke og bad Anna gå med i stedet.
—	Så gør du mig en tjeneste, sagde hun.
Anna gik med.
-	Vandt I? spurgte Ella, da de kom hjem.
-Ja.
—Jeg vidste det, sagde Ella.
- Du er bedre til at spille kort end mig.
De næste dage forsøgte Anna at holde hende med selskab og muntre hende lidt op.
-	Du skal ikke sidde her og kede dig, sagde Ella.
- Gå bare.
Men Anna blev siddende.
Eftermiddagslyset var så svagt,
at de måtte anstrenge sig for at se.
De sad sammen i stuen, sneen på fjeldene lyste op i tusmørket.
Anna forsøgte at læse, Ella at sy.
Der var to uger, til mørketiden begyndte den 7. november.
Anna havde glædet sig til den, nu begyndte hun
at frygte den.
Dagene føltes allerede lange, man kunne blive træt af at sy og læse.
Robert var ude hos hundene.
Han kaldte på hende og pegede, et gardin af grønne og gule stråler bevægede sig frem og tilbage over himlen, nordlys!
Anna lagde bogen og trak i skindtøj og kamikker.
Flere kom ud af husene for at se på.
Det var hård frost, en flok grønlænderbørn løb rundt og legede, kun iført det bomuldstøj, de havde arvet fra de danske børn, men det så ikke ud, som om de frøs.
- Aiaiaiaiaia, lød det lidt efter i mørket.
Nogen nærmede sig på hundeslæde med besvær, fordi der ikke var sne nok på sporet.
Jonathan, viste det sig, en fanger fra en nærliggende boplads, kom med sin kone, der havde slem tandpine.
Hver gang slæden stødte på en sten eller et stykke bar jord, skreg hun.
De fik hende op af slæden og ind i koloniinspektørboligen.
Anbragte hende på en stol i køkkenet.
Hun rystede af smerte og havde tydeligvis feber.
Det hvide i hendes øjne lyste i tusmørket.
En samling grønlændere var dukket op og stod uden for vinduet for at se med.
Anna fandt sine instrumenter frem og undersøgte kvinden i det flakkende skær fra et stearinlys.
Den ene kind var dobbelt så stor som den anden på grund af en tandbyld.
Hun tog sin skalpel, og betændelsen stod ud.
Straks fik kvinden det bedre, smerten lettede, og feberen forsvandt.
Alle jublede og priste Annas evner.
Hun måtte indskærpe kvinden, at hun skulle komme tilbage tre dage senere, når hævelsen var helt væk, så hun kunne finde og fjerne den tand, der var årsag til betændelsen.
- De tror, du er en engel, sagde Ella, der var dukket op og stod i døren til køkkenet.
Næste morgen vågnede Anna med en dunkende smerte i det ene øje.
Det svulmede op og lukkede til, så hun de næste dage kun kunne se med det andet.
Hun måtte have fået noget betændelse i det fra tandbylden.
Da Jonathan kom tilbage med sin kone, havde han tre skind fra ufødte sælunger med til Anna.
Hans bror Palase kom med en hare, så de kunne fa haresteg, en stor delikatesse, og hans fætter Jonas kom med tre ryper og fire alker.
Nu havde de nok til en hel vildtforretning, men det gjorde ikke noget, det hang udenfor og var stivfrossent og kunne holde så længe, det skulle være.
Stormen brølede og slog med skræmmende kraft mod huset.
De solide vægge rystede.
Hvordan måtte det ikke være i de mindre huse og i tørvehytterne?
Ville der overhovedet være noget tilbage af kolonien, når den engang var holdt op?
De kunne ikke gå ud, selv store, stærke mænd ville blive blæst omkuld.
Hundene havde gravet sig ned.
I fire døgn havde de været tvunget til at blive indenfor.
Det eneste, man kunne se fra vinduet, var faner af sne, der hvirvlede rundt i mørket.
De første dage havde det været spændende, syntes Anna, så begyndte det at blive ensformigt.
Vibe var blevet lagt i seng, Robert sad det meste af tiden oppe på sit kontor.
Anna og Ella sad i stuen ved et stearinlys, beskæftiget med hver sit.
Et særlig voldsomt stød ramte huset.
Klokken slog et kvarter i otte.
Ella gabte, tabte lidt efter lidt sytøjet og faldt i søvn.
Anna gik ind til sig selv og satte sig ved sit bord.
Stearinlyset blafrede, en hund hylede om kap med vinden.
Skuffen gav som altid en lyd fra sig, da hun trak den ud for at tage tegningen frem.
Hun var begyndt at se på den igen og tænke på ham.
Til Anna, min Elskede.
Lysten brændte i hende stærkere end nogensinde, det ville være en lettelse, hvis man kunne skære den del af sig selv væk.
Hun lagde sig på sin seng, forestillede sig, at han lå ved siden af, inden hun faldt i søvn.
Månen lyste, da hun vågnede.
Der var stille, stormen havde lagt sig lige så pludseligt, som den var begyndt.
Minus 29 grader viste termometeret, da Anna stod op til det samme mørke, som hun var gået i seng i.
Mørke, mørke, mørke.
I to uger havde de ikke set solen og ville heller ikke komme til det de næste mange uger.
Som alle andre her sov hun for meget, ti, tolv timer kunne det nemt blive til, og alligevel var hun træt hele dagen.
Alting gik langsomt, også for grønlænderne.
Hver dag trak Robert Ella ud af sengen og hjalp hende i tøjet.
Så gik hun ind på chaiselongen og blev liggende der, til de havde spist aftensmad, og hun igen kunne gå i seng.
Hun ville ingenting, ænsede ikke Vibe og talte kun om Korsør, hvor hun var født og opvokset.
Om sin far, der var pensioneret togkontrollør og enkemand, efter at hendes mor var død.
—	Jeg var ikke med til min egen mors begravelse, sagde hun, når hun remsede sine ulykker op, og begyndte at græde.
Anna forsøgte at muntre hende op.
—	Skal vi lave julepynt? spurgte hun midt i december.
Ella rystede på hovedet, hun var for træt.
Men Vibe var
fyr og flamme.
I flere timer sad hun og Anna og klippede og klistrede og lavede musetrapper og flettede julehjerter, som de bagefter pyntede op i huset med.
Afog til rejste Ella sig for at gå hen til vinduet.
—	I den retning, sagde hun og pegede mod syd.
- Ligger Danmark.
Der er min familie og mine venner, alt det jeg kender.
Hun var bleg og fik rande under øjnene.
Tabte sig, det gjorde Anna også, det gjorde alle, sagde man, når det var mørketid.
Det var et forfærdeligt syn, når lyset kom igen, og man så på hinanden.
Jonathan kom med endnu en hare, Salomine lavede haresteg, men Ella var ikke sulten.
Ugen efter kom Palase med tre ryper og fire alker, som Salomine tilberedte efter alle kunstens regler, men heller ikke det kunne Ella spise.
Det blev sværere og sværere for Robert at få hende ud af sengen og i tøjet.
Nogle dage gav han op, de andre lå hun sløvt hen på chaiselongen.
En uges tid før jul kom Anna ind i stuen med sit skindtøj og sine kamikker.
Ella satte sig op og betragtede hende, mens hun tog det på.
—	Hvor skal du hen?
Hun lød mere vågen, end hun plejede.
- Ud til din veninde Asta?
Noget ved hendes tonefald gjorde Anna urolig.
—	Ja, vil du med?
—	Nej, sagde hun og lo trist.
— Jeg er ikke fin nok til dem.
De skulle vide, hvad du er for en ...
Annas hjerte slog så voldsomt, at Ella måtte kunne høre det.
Hun trak i kamikkerne og forsøgte at lade som ingenting.
—	En ægteskabsbryder, fortsatte Ella og så på hende.
—	Nej, sagde Anna fortvivlet.
- Nej!
—	Hvad er du så?
Det, der er værre?
Anna sprang op.
-	Hvordan kunne du gøre det, fortsatte Ella.
Hun rystede, hendes øjne var unaturligt store.
- Lade ham se dig sådan?
-	Hvad taler du om? gispede Anna, hendes ansigt brændte, det sang for hendes ører.
-Det ved du godt.
De stirrede på hinanden.
-	Kigger du i mine ting?
-Jeg vidste, du skjulte noget.
Ingen er så ren og så uskyldig.
Hvordan kunne du være så dum?
Har han lavet flere af den slags tegninger?
Tænk, hvis han viser dem til nogen, så alle kan se, hvad du er for en, hvordan du vrider dig!
-Ti stille, sagde Anna.
-	Du bor i mit hus.
-Jeg flytter!
-	Værsgo.
Gør det, hvem tror du vil have dig boende?
Anna sank ned på den nærmeste stol og begravede ansigtet
i hænderne.
-	Bliv her, fortsatte Ella.
— Men hold dig fra Vibe.
-	Vibe?
-Hun skal ikke blive sådan.
Man kunne høre Roberts stemme i forstuen.
-	Ved Robert ...? spurgte Anna.
-	Nej, sagde Ella.
- Og det skal han heller ikke, han har problemer nok.
Anna gik ud.
Stjernerne lyste, de grønlandske børn legede på silamutten, et par store drenge satte sig på skift i den stenkajak, de havde bygget, og lod, som om de sejlede.
Den 19. december begyndte det at regne, en mærkelig, gennemtrængende regn.
Salomine blev bekymret for det kød, de
havde hængende udenfor, nitten ryper, to harer og et stykke rensdyr, de skulle have til jul.
Under aftensmaden fortalte Robert, at han havde fået efterretning om, at Knud Rasmussens og Lauge Kochs ekspedition til det nordligste Grønland var blevet gennemført, men havde kostet to af dens medlemmer livet.
-	Godt, du ikke var med, sagde Ella.
Han tog et stykke rype til.
En slæde kørte forbi udenfor på vej til eller fra butikken.
Tre, fire kunne der nemt holde på række foran.
Når slæden holdt stille, bandt man det ene bagben op på hundene, så de ikke kunne flygte.
Når de stod sådan, gjorde de andre hunde dem ikke noget, ellers kunne det ene spand ikke tåle at se det andet.
Bestyrerens, præstens, Palases, lige meget hvilket sloges de på livet løs, hvis de kunne komme til det.
Men hvis det ene hold var bundet for en slæde, rørte de andre dem ikke.
-	I spiser ikke noget?
Robert så fra Ella til Anna.
-	Jeg er ikke sulten, sagde Ella.
-	Heller ikke jeg, sagde Anna.
Vibe holdt et stykke alke frem mellem sine små fingre.
-	Anna ...
Anna, spis?
-	Lad faster
Anna være,
sagde Ella.
Knud Rasmussen og Lauge Koch var nu på vej ned fra Kap Farvel på slæde, fortsatte Robert, og regnede med at nå Upernavik i begyndelsen af det nye år.
Derefter skulle det være Knud Rasmussens plan at rejse videre ned til Holsteinsborg, hvor han ville blive og vente på det første skib fra Danmark.
-Åh, sagde Ella, og fik tårer i øjnene.
- Åh!
Regnen holdt op, næste dag var det et par minusgrader, Salomine åndede lettet op med hensyn til kødet.
Den 24.
december var det rigtig vinter med sne helt op til vinduet, klart og stille og minus 33 grader.
Om formiddagen gik man på besøg hos hinanden med gaver.
Afen af storfangerne fik Anna en kurv af flydetræ med indlagt nar hvalstand.
Af en anden en smukt udskåret figur, også af narhvalstand, med to hoveder, det ene oven på det andet, begge med et påfaldende kraftigt sæt tænder.
Hun gav selv forskellig slags proviant og farvede bånd og perler, som hun havde købt i butikken.
Sneen knagede, da de gik til kirke, og kulden var så stærk, at man fik åndenød.
De satte sig på de reserverede pladser på første række, Anna fik en klump i halsen og tog et lommetørklæde frem.
-Du skal ikke være bange for at blive rørt, sagde Ella.
-Det er et gedemarked.
Guds lille blækhus var fuld af grønlandske børn, der løb rundt og legede med deres julegaver, en havde fået en skralde, en anden en fløjte, en tredje slog løs på en tromme, mens et kor af småbørn skreg om kap. Uendelig langsomt sang man alle vers af den ene julesalme efter den anden.
-	Til jer, der sidder herinde blandt grønlænderne, sagde præsten på dansk efter at have talt længe på grønlandsk.
- Som må holde jul langt fra slægt og venner, i et mørkt, snedækket land; til jer vil juleglæden også komme, for den kommer fra evighedens land, hvor solen altid skinner ...
Ella bøjede sig over Vibe, der var faldet i søvn på hendes skød, og hulkede.
De klædte sig pænt på før julemiddagen.
Salomine serverede rensdyrsteg og bagefter risengrød med kanel.
En smørklat skulle der også have været i, men smørret var blevet harskt.
Butikken havde insisteret på at sælge det gamle, harske først, og da det var sluppet op, var det nye også blevet harskt.
Kun Robert spiste det, som om det var en særlig delikatesse.
Efter middagen gik de om juletræet, der var lavet af lyng og knastørt.
Derefter plejede man at pakke de gaver op, man havde faet med årets andet skib fra Danmark og læse brevene, men det måtte de jo springe over i år, hvor der ikke var kommet noget.
I stedet fandt Robert papir og blyant frem og tegnede nissemænd til Vibe og bagefter træer, som hun aldrig havde set.
Første gang kæmnerens børn var i Danmark og så træer, blev de bange, fortalte Robert, i modsætning til bødkerens børn, der var løbet hen og havde omfavnet dem.
-Spændende
at se, hvad Vibe vil sige,
når vi kommer hjem til sommer, sagde Ella næsten som en besværgelse.
En hel skov med nisser og trolde og forskellige slags træer tegnede Robert, mens han fortalte.
Vejret var, som det skulle være julenat, stjernerne blinkede, og månen var som et segl.
Og nu kom der nordlys i alle farver!
Robert tog skindtøj på for at gå udenfor og se rigtigt på det.
—	Vil I med?
Anna klædte sig også på, Ella syntes, det var for koldt og blev hjemme sammen med Vibe.
De gik op til Kiggeren, andre kom til, man ønskede hinanden god jul og gik lidt efter hver til sit.
Et voldsomt, flakkende lys blussede op i stuevinduerne til koloniinspektørens hus.
Robert begyndte at løbe, og Anna løb efter ned over klipperne.
Der var gået ild i juletræet.
Ella stod med et glas vand i hånden, Salomine var ved at klæde Vibe på for at tage hende med udenfor.
-	For helvede!
Robert kastede bordet og stolene til side og greb gulvtæppet, han kastede det over ilden og trampede på det.
Anna trådte gnister ud.
Der lugtede brændt, langsomt blev der mørkt i stuen som det mørkeste sted på jorden.
-Hvordan kunne det ske? spurgte Robert.
Ella svarede ikke.
Han tog fat i hende og slyngede hende ind i væggen.
-Hvordan kunne det ske? råbte han igen.
Hendes øjne blev sorte af skræk.
-Jeg ved det ikke!
-	Robert! skreg Anna, da han igen tog fat i Ella, men han hørte hende ikke.
Han slyngede igen Ella ind i væggen, denne gang med så stor kraft, at billedet af kongen faldt ned, og glasset gik i stykker.
-	Hvorfor gjorde du ikke noget? brølede han.
-Jeg vidste ikke, hvad jeg skulle gøre!
Ella tog sig til hovedet, fik næseblod.
-	Det var dig, der gjorde det!
-	Nej ... nej, nej!
Ella prøvede at komme væk, men Robert greb fat i hende og ruskede hende.
-	Du er ikke rigtig klog!
-	Robert, du må ikke!
Anna tog fat i ham, men han gjorde sig fri og gav Ella et skub, så hun gik bagover og satte sig på gulvet.
-	Hvad skulle vi have gjort, hvis huset var brændt? råbte han.
- Hvor skulle vi have boet resten af vinteren?
I en snehule?
I et tørvehus?
Du er ligeglad, du tror vel, du kan komme hjem på den måde?
Hvad med Vibe?
Hvad med os andre?
Robert forsvandt, Anna hjalp Ella op og ind i seng, hun tørrede blodet af hendes ansigt.
Ella bad om vand, men det
var alt sammen blevet brugt til at slukke ilden.
Anna gik ud for at hente noget sne.
Da hun kom ind med det, sad Robert på kanten af sengen og så fortvivlet på Ella.
Nytårsaften lå hun stadig i sengen og klagede over hovedpine og synsforstyrrelser.
Anna og Robert tog Vibe med ud på silamutten, hvor butiksbestyreren skød fyrværkeri af.
De stod med hinanden i hånden alle tre.
Anna betragtede de to andre, hvordan ville deres liv blive, når de engang kom hjem til Danmark, hvordan ville hendes eget blive?
Hvordan havde Grønland påvirket dem hver især?
-	Se!
Vibe pegede op.
Som et stjerneskud dalede rakettens glød gennem den klare, stille luft.
Bagefter svirrede møllehjul rundt og oplyste alle de mørke, undrende grønlænderskikkelser.
Seksten dage var der nu, til solen kom tilbage, for hver dag der gik, satte Anna et kryds, hvor skulle hun nyde det!
Siden begyndelsen af november havde hun ikke kunnet praktisere, hun så frem til at gøre det igen.
Ti krydser var der nu, så tolv, femten ...
1918.
Den 16. januar gik alle, der kunne, et stykke op ad Lyngmarksfjeldet for at se det hellige øjeblik, hvor solen kom tilbage.
I tavshed stod man og stirrede mod øst.
Et ganske svagt, rødligt skær kom til syne på himlen og forsvandt igen.
Alle jublede og omfavnede hinanden, der blev sunget og danset og slået på tromme, så gik man hjem i det samme mørke, som man var kommet i.
Ella lo forsigtigt, da Anna fortalte om sin skuffelse.
Hun havde klædt sig rigtigt på og sad i chaiselongen i stuen.
-Sådan havde jeg det også, sagde hun.
- Sådan er det for alle.
Langsomt, langsomt kom lyset tilbage, i begyndelsen kun som skumring.
Anna begyndte at praktisere igen.
En af de sidste dage i januar blev den yngste af skrædder-indens to døtre båret forbi på den stige, man brugte i stedet for ligvogn.
- Tuberkulose, mente Biathe.
- Det er det, de fleste dør af, hvis det ikke er ulykker.
Nogle dage efter var det en af butiksassistenterne og så en af fangerne.
De grave, man havde gravet ekstra om efteråret, var ved at være fyldt, selvom man lagde både to og tre sammen i hver.
Grønlænderne er vant til døden, sagde Robert, de sørger et par dage, så fortsætter de som ingenting.
Lyset tog til, isen nåede så langt ud i bugten, at man ikke kunne se, hvor den holdt op.
Alle fik travlt med at besøge hinanden og tage på fangst.
Ella sad på gulvet og legede med Vibe.
Hun havde klædt sig på og var blevet sig selv igen.
Anna tog kitlen af, hun havde praktiseret nogle timer og genoptaget sin undersøgelse af grønlændernes tænder.
Robert var kørt ud til en bugt i nærheden, hvor man sagde, der var mange sæler.
Ella så på uret.
- Hvor bliver han af?
Det var sket før, at Robert havde været væk så længe, at Ella var blevet urolig, fortalte hun.
Han var ikke så dygtig en slædekusk, som han selv troede.
En gang var hundene kommet alene tilbage med en tom slæde, og Robert selv var først kommet flere timer senere til fods over isen.
En anden gang var han faret vild, så nogle af fangerne måtte ud at finde ham.
Barnepigen kom ind efter Vibe og løb lidt efter rundt udenfor og legede med hende.
Ella ville ikke have, hun lege-
de med de grønlandske børn, de havde utøj og sygdomme.
Salomine kom med te.
Tusmørket blev til tæt mørke, sneen og isen lyste igennem.
Barnepigen kom tilbage med Vibe.
-	Hvor er far? spurgte hun.
Ella bed negle.
De talte om at alarmere nogen, skolelæreren, der var en rutineret slædekusk, eller en af fangerne.
Anna tog skindtøj på.
Så nærmede en slæde sig langsomt.
Kusken sad tavs og ubevægelig og lod hundene styre.
Den standsede foran koloniinspektørboligen.
Kusken kom på benene og gik med stive skridt hen til døren.
-	Robert!
Ella slog armene om hans tilisede tøj.
- Hvad er der sket?
Han rystede på hovedet, var blå om læberne.
Frøs, så han ikke kunne sige noget.
Der sad is i hans øjenbryn og vipper, i hans hår.
De trak tøjet af ham og pakkede ham ind i dyner og tæpper.
Ella kaldte på Salomine for at fa hende til at lægge mere på ovnen.
-	Jjjeg ggggik igennnem ... stammede han, da han endelig kunne sige noget.
- Jjjeg gik ... igennnnem ...
Det første stykke over bugten havde isen været fin, men da han nærmede sig den lille fjord, hvor alle havde sagt, der var mange sæler, var den pludselig strømskåren.
Han ville vende om, men før han nåede det, mærkede han slæden gå igennem, fortalte han med rædsel i øjnene.
Han havde pisket på hundene, men de var også gået igennem.
De kæmpede for at komme op, men uden held.
Vandet steg op om ham, først til livet, så gled han længere ned og kom helt under.
Tænkte, han skulle dø nu, her, da det gav et ryk i slæden.
Det var lykkedes hundene at fa fodfæste og trække den med op på isen.
-	Dettt wvar basen, sagde han.
- Basen reddede mig ...
Med tæpperne om sig gik han hen til vinduet for at se til hundene.
Et par af Palases sønner havde taget seletøjet af dem og givet dem lidt foder.
Andre kom til.
Ella nikkede mod den flok, der havde samlet sig på si-lamutten.
-	De vidste, du skulle derud?
Robert nikkede.
-	Hvorfor advarede de dig ikke?
Han trak på skuldrene og tog Vibe op.
-	De vidste det, sagde Ella.
- Grønlænderne ved altid, hvor isen er strømskåret, hvorfor advarede de dig ikke?
-	Jjjeg ved det ... ikke.
Robert knugede Vibes lille, varme krop.
-	Det er sådan, de er!
Ella så oprørt fra Robert til Anna og tilbage igen.
- De vil hellere lade folk drukne end åbne munden!
I flere dage sad Robert i sofaen i stuen og så undrende frem for sig.
Han havde fået forfrysninger i et par fingre og tæer, men heldigvis ikke, så det var nødvendigt at amputere.
Hundene fik ekstra foder som belønning for deres indsats.
En dag slæbte Robert basen med ind i huset.
-	Den ligger altid derude og ser på vores hus, sagde han og trak det modvillige dyr gennem stuerne, mens Ella og Anna, for ikke at tale om kivfakkerne, tog sig til hovedet.
— Den skal også vide, hvordan der ser ud indenfor ...
Vibe hvinede af fryd, da han halvt bar, halvt trak basen ind på hendes værelse, og hun viste den sit legetøj.
Bagefter tog han hunden i favnen og bar den op ad trappen til første sal, så den kunne se kontorerne, heldigvis var de tomme.
8.	kapitel
Isen var glat og så fint tillagt som et stuegulv.
Solen skinnede, men varmede sidst i februar endnu ikke.
- Aiaiaiaiaiai, lød det på skift fra kuskene.
Denne formiddag bestod deres karavane af ni slæder.
Det var mere sikkert at rejse flere sammen, derfor gjorde man det, når det kunne lade sig gøre.
Alle steder de besøgte, sluttede nogle nye sig til, mens andre kørte fra.
På en af de forreste sad Robert bag sin kusk.
Når han var på embedsrejse, kørte han ikke selv.
Det var hans pligt som koloniinspektør at besøge alle kolonier, udsteder og bopladser, selv de mindste og mest afsidesliggende i hele det store nordlige distrikt, mindst en gang om året, helst både sommer og vinter.
Nordover gik denne rejse, det første stykke langs Diskos kyst, hvor de havde besøgt et udsted, nu var de på vej mod Hareøen ved Diskos nordligste spids.
På en af de næste slæder sad Anna med hætten på sin sælskindsanorak slået op og ansigtet smurt ind i fedt for at beskytte det mod forfrysninger.
Hun havde et isbjørneskind om sig og sad i læ bag kusken, en ung grønlænder, der manglede to fingre på højre hånd.
Han talte lavmælt til sine hunde og behøvede ikke at ramme dem med pisken for at dirigere dem, kun at slå i luften over dem.
Fjorten var der i hans spand, og de løb på hver sin måde.
En let hoppende, en anden som et rovdyr, der jager sit bytte.
En tredje svingede koket med venstre bagben.
Mens de løb, byttede de plads, så linerne fra seletøjet blev filtret mere og mere sammen.
Uden at sagtne farten halede han en hund ind og løftede den op, viklede den fri og smed den ud igen, som man smider en fisk tilbage i vandet.
Den slog kolbøtte hen over isen, fandt sine ben og indhentede hurtigt de andre.
Lidt efter gentog han processen med en anden.
Skråt foran dem kørte Annas bagagekusk.
Hun havde sin kasse med boremaskinen og kufferten med instrumenter med, så hun kunne praktisere de steder, de besøgte, mens Robert handlede og holdt møder.
Kusken hoppede af slæden for at løbe et stykke, Anna bøjede hovedet og bevægede fingre og tæer for at få liv i dem.
Han hoppede igen på, det gav et ryk i slæden, når de stødte på en ujævnhed i isen.
Anna holdt fast i tværremmen med begge hænder, glemte kulden for at nyde synet af de enorme isfjelde, de passerede helt tæt på.
Templer og paladser lignede de, af regelmæssigt tilhugget marmor, skudt i stykker og halvvejs sunket i grus.
Et sted lå isstykkerne som forvitrede gravmonumenter på en øde og forladt kirkegård.
Kusken hoppede igen af.
— Aiaiaiaiaia, lød det som et ekko over isen.
Sidst på eftermiddagen nåede de Hareøen og den boplads, som var deres mål.
Den bestod af en håndfuld tørvehytter, der lå og trykkede sig under en fjeldside.
Her var ingen danskere og ingen butik.
Når man skulle bruge noget, byttede man sig til det med dem fra de nærmeste bopladser.
Tredive, fyrre mennesker var kommet ud for at tage imod dem.
Stiv af kulde rejste
Anna sig fra slæden.
Robert så på hende, hans øjne lyste.
- Det her er det rigtige Grønland, sagde han.
De skulle bo hos bopladsbestyreren, måtte kravle gennem kuldespærren ind til husets eneste rum.
Der hang en ram lugt i halvmørket, langsomt vænnede hendes øjne sig til det.
Væggene var tapetseret med sider af gamle, danske aviser og farvelagte tidsskrifter.
Et svagt, gyldent lys trængte ind gennem et par glughuller af tørret sæltarm.
Der var varmt og mange mennesker, hele tiden var der nogen, der kom eller gik.
De fleste halvnøgne.
En ung kvinde, kun iført et par korte skindbukser, var ved at amme sit barn.
Bag hende lå noget, der lignede en mumie, men var en gammel mand.
Et par kvinder med de eftertragtede runde ansigter og regelmæssige træk sad og tyggede fugleskind.
Et ungt forældrepar sad og så på en lille dreng, der stod på gulvet.
Han var nøgen fra livet og ned, i hånden havde han en legetøjspisk, som han ihærdigt svingede over en søvnig hundehvalp.
Der blev gjort plads på briksen.
De fik et krus kaffe, bopladsbestyrerens kone trak Annas kamikker af og gav hende et par på, der havde ligget på kakkelovnen.
Robert var i godt humør, lo og talte grønlandsk.
En spurgte på dansk og på den forsigtige måde, grønlændere spørger på, om han havde sine billeder med.
Robert fotograferede lige så flittigt som Morten Porsild, også når han var på embedsrejse.
Når han tog på den næste, havde han som regel dem fra den forrige rejse med, det vidste man.
Der blev trængsel om billederne, hvert enkelt blev studeret indgående, ikke for dets egen skyld, men for at se, om man kunne finde nogen, man kendte, familie eller venner, der boede andre steder.
Hvordan havde de det?
Så de syge eller raske ud?
Manglede nogen, eller var et barn kommet til?
Det var en af de få måder, man kunne få nyt om hinanden på.
Robert skiftede mellem at tale dansk og grønlandsk, virkede så fri og utvungen, som Anna ikke før havde oplevet ham.
Som et andet menneske næsten.
Han lænede sig tilbage på briksen og lagde armen om en ung pige, der havde sat sig tæt op ad ham.
Som de andre havde hun kun små skindbukser på.
Den lille dreng kløede sig på maven og svingede pisken over hvalpen, men den var faldet i søvn.
Mumien begyndte at hoste og harke og satte sig op for at spytte i det krus, Anna lige havde drukket af.
— Robert? sagde hun bange.
Men han havde travlt.
Bopladsbestyreren så lystent på hende, han manglede den ene storetå, en af kvinderne manglede en lilletå.
Tranlampen osede og gjorde luften tung, den ene efter den anden faldt i søvn på briksen, Anna efterhånden også.
Noget vækkede hende ud på natten, en svag, rytmisk bevægelse, der forplantede sig.
Den kom fra Robert, der lå ved siden af hende med den unge pige under sig.
Hun blev vred, forarget, men med hvilken ret, måtte hun spørge sig selv.
De var jo bare to alen af et stykke, Robert og hun selv.
Næste dag var Robert som han altid havde været, hun blev i tvivl om det, hun havde oplevet om natten, var noget, hun havde drømt.
Mens Robert holdt møde med bopladsbestyreren og fangerne, oprettede Anna en interimistisk klinik udenfor.
For at få så mange som muligt til at møde op, så hun kunne undersøge deres tænder, gav hun dem bagefter lidt tobak eller et stykke tørret frugt, som hun havde købt i butikken i Godhavn.
Hvis nogen havde behov for behandling, udførte hun den, det kunne selvfølgelig kun blive til ekstrahering under de betingelser.
Men det var kun få.
De fleste her var ægte, ublandede grønlændere, og havde derfor brede kæber med god plads til tænderne, der var slidt korte af brug, men ellers stærke og sunde.
Elleve tilfælde af fejlfrie, noterede hun, og kun fire af caries, hvoraf de tre var overfladiske og kunne fjernes med escavatoren.
Derudover var der et tilfælde af taptand, men det gjorde ikke noget, det var kun praktisk, når man skulle tygge fugleskind, der nemt gik i stykker, og ét tilfælde af skørbug hos et barn.
Den sidste, der kom, var en ung mand med nøgen overkrop, bukser af isbjørneskind og et væld af amuletter om halsen.
Et pandebånd af læder dekoreret med små knogler holdt det tykke, blåsorte hår på plads.
Han så lige på hende, mens hun undersøgte hans tænder.
Hans øjne spillede afliv og selvtillid.
Der var slået et stykke af minus 1, ellers var hans tænder fejlfrie.
Robert dukkede op med sit kamera for at tage et billede af dem.
Senere var der trommedans under åben himmel.
Den unge mand med amuletterne trommede skiftevis med flad hånd og en stik.
Vendte sig mod verdenshjørnerne og gik ned i knæ, som om han anråbte nogen eller noget.
Månen lyste gennem
skyerne på det øde, vilde landskab.
Den slags, man ser, lige inden man dør, tænkte hun.
En ældre fanger begyndte at synge og udfordrede en anden, der syngende tog til genmæle.
Stemningen blev ophidset.
Den ene efter den anden rejste sig og gav sig til at danse med enkle, næsten barnlige tramp og bevægelser.
Også Robert og den unge pige.
Til sidst Anna selv.
Uden at hun havde lagt mærke til det, var det blevet mørkt, et bål oplyste de dansende.
Hun var træt, ville gå ind og lægge sig.
Lige før hun nåede huset, mærkede hun en forsigtig berøring på skulderen.
Hun vendte sig og så ind i den unge fangers ansigt.
De små knogler dinglede fra hans pandebånd.
Før hun kunne nå at forhindre det, kyssede han hende.
Han ville gå med ind, der var ingen andre i huset.
Med den sidste rest af standhaftighed afviste hun ham for at redde, hvad der var tilbage af hendes gode rygte.
Fra Hareøen skulle de over vaigattet på det nordligste sted, hvor det var smallest, for at komme til fastlandet.
Anna sad godt og varmt på sin slæde, det var minus 28 grader, men føltes ikke koldt.
En lugt kildede hende om næsen, hundene slap jævnligt tarmluft ud, mens de løb, en stråle urin eller en klump afføring, der i frossen stand ramte kusk eller passagerer, hvis de ikke nåede at dukke sig.
Hareøen forsvandt, de passerede igen mægtige isfjelde.
Et af dem lignede en del af konservesfabrikken, et andet lignede gasværket på Østerbro.
Et tredje sommerspiret på Møn, som hun og Jenny havde været på udflugt til.
Her og der havde smeltevand udhulet et isfjeld, så man så ind i en blågrøn grotte.
Midt i vaigattet var isen gået, så de måtte køre en omvej og sejle et stykke på en isflage, til de fandt en overgang.
Robert vinkede som tegn på, at hun ikke skulle være bange.
I det samme så hun bagagekuskens slæde forsvinde halvt ned i vandet med hendes kuffert med instrumenter og kassen med boremaskinen i forsøg på at komme over.
Hundene kæmpede og fik den heldigvis trukket op og over på fast is.
De andre slæder drev videre på flagen, til de fandt et mere sikkert sted at komme over.
Et par timer senere nåede de samtidig det udsted, de skulle besøge, som bestod af en samling træhuse omkranset af tørvehuse.
Her var både kirke og butik og en dansk udstedsbestyrer, som de skulle bo hos i hver sit gæsteværelse.
Anna var spændt på at få pakket ud og se, om noget var ødelagt.
Bestyrerens kone og to døtre stod i døren og så interesseret til.
Noget ved den ene mindede hende om Sigrid, måske hendes fine træk og lidt tilknappede væsen.
Der var kommet vand til instrumenterne, men de havde kun ligget i det i kort tid, så det gjorde ikke noget.
En olieflaske var gået i stykker i kassen med boremaskinen, men det havde kun givet den en god omgang smørelse
Hun fik lov at indrette klinik i et rum på skolen, der var lukket på grund af påsken, og kom heller ikke her til at mangle patienter.
Alle danskerne mødte op, gamle og unge, selv børnene, for at få trukket deres tænder ud.
Hvem vidste, hvornår de igen ville få besøg af en tandlæge.
Bagefter undersøgte hun grønlændernes tænder, der ligesom i Godhavn var i endnu dårligere forfatning end danskernes, og trak også dem ud.
Da de efter tre dage rejste videre, havde hun ondt i armen af at ekstrahere.
Som på alle kolonier
og udsteder skød man en kanon af, da karavanen satte i gang, for at markere at koloniinspektørens besøg nu var slut.
På bopladserne, hvor man ikke havde en kanon, skød man et gevær af.
De skulle over land denne gang, op over fjeldet, de var startet tidligt og havde igen sol.
Ved middagstid nåede de toppen, man kunne se langt ind over indlandsisen herfra, til den anden side skød to blågrønne bræer ned.
De gjorde holdt og fik te, før de fortsatte.
Kørte i flere timer med den samme storslåede udsigt.
Her var goldt og øde og bortset fra et par ryper stille, intet levende.
Og så lå der alligevel en håndfuld ydmyge tørvehytter på en afsats, beboerne kom frem, smilede og vinkede.
Anna ville gerne undersøge deres tænder og bad Robert om at gøre holdt.
Men man skulle over en svær isfod for at komme op til dem, så hun måtte bede dem om at komme ned til sig, hvad de beredvilligt gjorde.
Nitten tilsyneladende glade og tilfredse mennesker
med ualmindelig kraftige og gode tænder, rene af den hårde kost, selvom de aldrig havde set en tandbørste.
Himlen var flammende rød og orange, da de nåede frem til det næste udsted.
Her skulle de bo hos førstepræsten i et træhus på en forblæst klippeskråning.
Der hang et spejl bag døren til det værelse, hun skulle dele med Robert.
Hun standsede forskrækket, hendes næseryg var blåsort, hun havde
fået forfrysninger i den, fordi hun havde glemt at smøre sit ansigt ind i fedt.
Dagen efter havde hendes næse samme farve, men den ville blive sig selv igen, lovede Robert.
Hun fik igen lov til at indrette klinik i skolestuen, påskeferien var ikke slut, og var ved at undersøge tænderne på en grønlandsk patient, da lyde udefra fik ham til at springe op.
Han sagde noget og løb ud, fulgt af hendes grønlandske klinikassistent.
Lidt efter gik Robert forbi, han bankede på ruden og vinkede hende med.
Hun klædte sig hurtigt på og gik efter ham og de to andre ned ad fjeldet til isen.
Himlen var lys grå med en bræmme af rosa i horisonten.
En let frosttåge udviskede konturerne.
De gik ud på isen.
Et stykke ude stod en flok mennesker og så på noget.
Det var en hvalros, der lige var blevet nedlagt.
Den lå på maven, de to fangere, der havde nedlagt den, trak og skubbede for at få den vendt om.
Endelig lykkedes det.
Hovedet virkede komisk lille i forhold til den store, formløse krop.
Stødtænderne frygtindgydende, man forstod, hvorfor hvalrosjagt er det farligste.
En stribe blod trængte ud under det stride overskæg, de brede luffer lå ligesom beskyttende ind over brystet og fik den til at ligne en fed, veltilfreds præst, der folder hænderne over kjolen.
Tilskuerne rykkede tættere på, en af fangerne tog sin kniv frem og skar med rolige, kontrollerede bevægelser hovedet af hvalrossen og kastede det fra sig.
Det trillede et stykke hen over isen og blev så liggende.
Han satte sig på knæ ved kroppen og stak kniven i hvalrossens bug for at skære den op.
Noget stort og tungt væltede ud, sprællede.
Alle sprang tilbage, så blev forskrækkelsen til latter.
Det var en unge, hvalrossen havde været drægtig.
Nu lå dens unge der på isen og så sig forbavset om, mens den prøvede at støtte på lufferne.
Fangeren tog igen kniven frem og knælede, skar hovedet af ungen og lod det trille i samme retning som morens.
Derefter skar han lunser af kød og spæk fra de dampende, varme kroppe, som han rakte til dem, der stod rundt om.
-	Spis, sagde Robert, da Anna tøvede.
Han satte tænderne i sit eget stykke.
- Det er en delikatesse, fyldt med næring!
Det smagte af friske nødder og bitter chokolade.
Der var stille, alle spiste med et saligt udtryk.
Resten af dyrene blev parteret og kødet fordelt.
Det, der ikke kunne bruges som menneskeføde, ville hundene få.
Da de gik ind fra isen, var der ikke andet at se af hvalrossen og dens unge end en rød plamage og de to hoveder, et stort og et lille, der stod ved siden af hinanden.
Efter det næste udsted
skulle de til en større boplads.
Roberts humør steg, da de nærmede sig, hans øjne skinnede.
Han hilste overstrømmende på dem, der var mødt op for at tage imod dem, kvinderne især, og lavede sjov med børnene.
Han tog en lille dreng op.
-Han ligner dig, sagde Anna.
-	Synes du?
Robert satte drengen fra sig.
Kvinderne flokkedes om ham, hans humør steg til det ekstatiske.
Anna blev forlegen.
Robert forstod ikke de danskere, der holdt sig fra grønlænderne, havde han flere gange sagt og skrevet.
Det var jo det, der var det særlige ved at være i landet, at man kunne komme tæt på de indfødte og dele deres levevis.
— Hvad er der? spurgte han.
- Må jeg ikke more mig?
-Jo, selvfølgelig,
sagde hun, flov over sin egen smålighed.
I begyndelsen af april nåede de kolonien Umanak.
Danskerne der havde skrevet efter hende, de trængte til at få besøg af en tandlæge og ville forgylde hende, skrev de, hvis hun ville komme og tage sine instrumenter med.
Hele dagen, der nu var lige så lang som natten, var det gået opad over et fjeld.
For at hjælpe hundene måtte de stå af og vandre ved siden af slæden.
De sank i sne til knæene for hvert skridt, til gengæld frøs de ikke.
Grønlænderne var utrættelige, men Anna og Robert sakkede på skift bagud, så de måtte vente.
Endelig kom de helt op og kunne se ud over bugten til Umanak, der lå på en ø overfor under et hjerteformet fjeld.
Hele vejen ned kunne de blive siddende på slæden.
Hundene blev spændt efter den i stedet for foran for at tage farten af med deres vægt, og de hvirvlede rundt mellem hinanden, så man måtte undre sig over, de ikke kom mere til skade.
Da de skulle over isen, var sneen blæst sammen i dyner, som man ikke kunne undgå at køre på.
Hver gang gav det et ryk i slæden, så de måtte klamre sig til den for ikke at blive kastet af.
Et par gange skete det, at en væltede.
Mere eller mindre radbrækkede nåede de endelig frem.
De skulle bo hos den danske kolonibestyrerfamilie.
Ingen af dens medlemmer var hjemme, men deres grønlænderin-de tog imod dem med te og kiks, og lidt efter kom de selv, henrykte over at finde deres tandlæge.
Hver dag i den uge, de var her, praktiserede Anna så mange timer, der var lys, og måtte alligevel forcere behandlingen for
at nå alle.
Flere af de grønlandske patienter kom med gaver som tak.
En gav hende en hundehvalp, der lignede en hel lille bamse.
Han beklagede, at dens poter var så store og brede.
Anna tænkte, det måtte være en fordel, og forstod først, hvad han mente, da de skulle videre, og den ligesom de andre blev spændt for.
Sneen satte sig fast mellem dens tæer og blev til klumper af is, der skar dens poter op.
Hele tiden måtte kusken af slæden for at pille sneen ud og befri hvalpen for dens lidelser.
Før de nåede det næste udsted, måtte han aflive den.
Herfra skulle Robert rejse alene videre sydpå til kolonien Holsteinsborg for at møde Knud Rasmussen og holde ham med selskab, til det første skib kom igennem fra Danmark.
Hvis der da kom et, det var det store spørgsmål, alle stillede sig selv og hinanden.
Det blæste.
Sneen føg over isen i regnbuefarvede hvirvler, når solens lys blev brudt i krystallerne.
Både danskere og grønlændere var mødt op for at tage afsked med Robert.
-	Pas på dig selv, sagde han til Anna.
-	I lige måde, sagde hun.
En ung grønlænderinde, Anna ikke havde lagt mærke til før, kastede sig om halsen på ham og løb efter hans slæde, da den satte i gang.
Fulgte den til langt ud på isen, hvor hun sank sammen og blev liggende.
Et par grønlændere hentede hende ind, i flere timer efter kunne man høre hende jamre og hyle.
Anna praktiserede to dage mere og pakkede så boremaskinen sammen og lagde instrumenterne i kufferten for at rejse videre til udstedet Rhodebay.
Hundene
peb og trippede af utålmodighed, mens slæderne blev pakket.
Karavanen satte i gang.
Den første del af turen gik over et vildt, forrevet klippeland.
Nogle steder måtte kuskene hugge trin ind i issneen, som hun kunne kravle ned ad, forsigtigt for ikke at miste fodfæste og styrte i klippesprækker eller skrueis.
Bagagekusken måtte kæmpe for at fa hendes kasse og kuffert op over klipperne.
I et glimt så Anna sin mors varme, trygge stue for sig ...
Så kørte de igen på glat, fin is, time efter time.
Et par slæder kom til, andre kørte fra, fem var de, så kun to.
Der var stille, det eneste, man kunne høre, var hundenes halsen og deres poters galop over isen.
Et tæppe af brændende skyer bredte sig under himlen.
Hun lænede sig tilbage, hendes øjne blev tunge.
Hun lukkede dem og fløj med ét, ramte isen og kurede hen over den i høj fart.
Hun måtte være faldet i søvn og have sluppet tværrebet.
Slæderne fortsatte.
Anna kom på benene, råbte til kusken, skreg til sidst, men han hørte hende ikke.
Han ville selvfølgelig opdage, at hun var faldet af, og komme tilbage, men hvornår?
Hvor lang tid ville der gå?
Slæderne forsvandt, der blev stille, så stille, som om hele verden holdt vejret.
Der var hvidt til alle sider, hvidt, hvidt, hvidt.
Det var koldt, alt var frosset, standset i bevægelsen.
Hun var alene på den endeløse vidde, så alene, som man kunne være.
Hun begyndte at gå, fulgte slædesporet.
Ilden i skyerne gik ud, de blev mørke, trak sig sammen.
Lidt efter dalede et stort, dunet snefnug gennem luften, så et til.
Så flere og flere, de udviskede sporet.
Hun lavede en cirkel på tværs af det for ikke at forvilde sig væk og gik rundt i den for at holde sig varm.
Hun frøs om fødderne, kunne ikke længere mærke sine tæer.
Så heller ikke sine hænder, de var som to klumper dødt kød.
Hun slog dem mod hinanden og pustede ned i lufferne.
Tænkte på dem derhjemme, sin mor ... og Niels.
Hendes skindtøj føltes tungt, hun begyndte at blive træt og gik langsommere og langsommere rundt.
Hvor lang tid havde hun gået sådan?
Ti minutter?
En halv time?
Eller mere, meget mere?
Sneen faldt tæt, trangen til at lægge sig ned i den bløde, hvide dyne blev stærkere og sværere at stå imod.
-	Gør det, sagde en stemme.
- Bare et øjeblik.
-	Lad være, sagde en anden.
— Du kommer ikke op igen.
For hvert skridt løftede hun fødderne højt, til det gik op for
hende, at det ikke var sne, hun gik i, men græs.
Det bølgede i vinden, et sted stod en ko med en klokke om halsen, bag den var et skovbryn.
En ung pige kom ud fra det, hun havde lyst hår og en hvid kjole på.
Hun gik over engen i sine egne tanker.
Kom nærmere, der var noget bekendt ved hende.
Det var jo Sigrid!
Anna ville gå hende i møde, men hun var for træt, hendes ben var for tunge.
Hun ville vinke, men hun kunne heller ikke løfte armene.
Sigrid var helt tæt på nu, de så på hinanden.
Hendes ansigt forandrede sig, det var ikke længere Sigrid, Anna så på, men sig selv.
Hun blev bange og ville flygte.
Faldt på knæ og kravlede væk gennem græsset, der ikke længere var græs, men igen sne.
En mand satte efter hende, det var kusken, slæden var der også og hundene.
Han var kommet tilbage!
Han hjalp hende op, sagde noget, hun ikke forstod.
-Jeg kan ikke mærke mine fingre, sagde hun.
Han tog hendes luffer af og så på hendes hænder.
Fik hende til at gå med, til de fandt et lille rundt hul i isen, en sæls åndehul.
Han lagde sig på knæ ved det, Anna gjorde det samme, hun skulle stikke hænderne ned i det sorte vand, kunne hun forstå af hans gestik.
Til hendes overraskelse var vandet ikke koldt, men dejlig lunt, næsten varmt.
Kusken så spændt på hende.
Det begyndte at prikke i hendes fingerspidser, så at jage.
Hun ville tage hænderne op, men han tvang hende til at beholde dem i vandet.
Jagene blev til en skarp smerte, uudholdelig, som om hun fik klippet fingrene af bid for bid.
Hun gispede chokeret og skreg så, skreg og skreg, mens et udtryk af lettelse bredte sig over kuskens ansigt.
Robert havde på forhånd
aftalt med udstedsbestyreren, Peter Tordenskjold, søn af en for længst afdød dansk bødker og en grønlænderinde, at Anna skulle bo hos ham og hans familie i Rhodebay, en gammel hvalfangerstation anlagt af hollænderne, hvor der var flere hunde end mennesker.
De havde fyret godt op i kakkelovnen og lavet hvalruller.
Mæt og ør af kakkelovnsvarmen lagde hun sig tidligt på den smalle briks, hun havde fået for sig selv, og faldt straks i søvn.
Hun drømte om Niels, han lå hos hende ...
så livagtigt, at hun vågnede og opdagede, at der ganske rigtigt lå en mand hos hende, ikke Niels, men en af bestyrerens mange slægtninge.
Hun ville skubbe ham væk, men han blev liggende.
Holdt hende fast, mens han kyssede og kærtegnede hende.
Til hendes overraskelse og væmmelse vækkede hans kærtegn noget i hende, en lyst så dyb og stærk, at den næsten gjorde ondt.
Hvor kom den fra?
Var hun så forkvaklet?
Det lykkedes hende at få et ben fri, hun sparkede og begyndte at råbe.
Endelig slap han hende og forsvandt.
Næste morgen opsøgte hun kusken og bad om, at de tog videre samme dag.
Det kunne de ikke, sagde han, hundene var for udmattede og skulle have et par dages hvile, før de kunne fortsætte turen til Jakobshavn.
Hun ville indrette klinik, praktisere som planlagt.
Men hendes hænder var ikke blevet sig selv endnu
,for hver gang hun for alvor havde frosset om dem, tog det længere tid.
Var hun ved at ødelægge dem?
Hun kunne ikke holde rigtigt på instrumenterne.
Det blev ved med at snurre og gøre ondt især omkring tommel- og pegefingrene.
Om aftenen gik hun i seng med alt tøjet på.
Lå længe vågen og var på vagt, før hun gled ind i en let og urolig søvn.
Nogen kaldte på hende.
Den mand, som havde lagt sig hos hende natten før, stod ved siden af hendes seng, opdagede hun og sprang op.
Men han var kommet i et andet ærinde, forklarede han på gebrokkent dansk og bad hende så mindeligt om at gå med ud, der var nogen, der havde brug for hende.
Månen lyste på det snedækkede landskab og den lille flok, der stod foran huset.
En ung mand forklarede med ham, der havde vækket Anna, som tolk, at hans kone var i barselsnød.
Ville hun ikke nok komme og tage sine instrumenter med?
Anna beklagede, hun var tandlæge, ikke læge, forklarede hun.
Og desværre ude af stand til at hjælpe hans kone, hvor gerne hun end ville.
De blev stående lidt for at rådslå og forsvandt så.
Anna gik i seng og faldt i søvn.
Ud på morgenen vækkede den samme
mand hende, den lille flok var kommet tilbage.
De havde ikke forstået hendes første afslag og bad hende nu endnu mere indtrængende om hjælp.
De vækkede udstedsbestyreren.
Han sørgede ekstraordinært for, at et par slædekuske blev vækket og sendt som ilbud de tyve kilometer over bugten til Jakobshavn for at hente distriktslægen.
Men selvom isen var så fint tillagt, at de kunne køre frem og tilbage på kun to døgn, var både mor og barn døde, da han ankom.
Ligesom Anna skulle han overnatte hos udstedsbestyreren.
Hans ansigt fortrak sig ved synet af hende.
- Der har vi jo vores lille tandlæge, sagde han sarkastisk.
-Jeg er bange for, at vi skal samme vej i morgen.
Heldigvis skulle Anna ikke bo hos distriktslægen under sit ophold i Jakobshavn, en koloni på størrelse med Godhavn, bare mindre livlig, men hos kolonibestyreren og hans familie.
Anna gned
sine fingre.
Det snurrede stadig svagt i de yderste led, og hun måtte holde ekstra fast på instrumenterne.
Hun havde faet lov at indrette klinik i kolonibestyrerens
Den unge pige, der fungerede som klinikassistent, fulgte patienten ud og hentede den næste.
Køen var lang, selvom Anna forcerede behandlingen, ville hun ikke kunne nå alle.
Hun havde ikke været udenfor huset.
Kun fra vinduet set den smukke, sorte kirke, der lå helt nede ved vandet, og hospitalet, en stor, rødmalet træbygning, som lå på toppen af en klippe overfor.
Hele tiden sejlede enorme isfjelde forbi fra den store isbræ på den anden side af kolonien, der fodrede hele bugten.
Fem dage efter hun var ankommet, pakkede hun sin boremaskine og instrumenter ned igen for at rejse videre til en boplads på den anden side af isbræen.
Lige som hun havde taget plads på slæden og trukket isbjørneskindet over sig, kom distriktslægen løbende.
For at sige farvel, troede Anna et øjeblik.
-	Frk. Lauterberg ...
De må ikke rejse!
Der var udbrudt skarlagensfeber i kolonien, fortalte han, for en gangs skyld uden at lyde sarkastisk.
En smitsom sygdom, der ikke var farlig for europæere, men for grønlændere var den.
Flere var døde, og han havde derfor erklæret det for en epidemi og lukket kolonien for foreløbig to uger.
Et par fangere, der havde været på besøg fra et nærliggende udsted, havde forsøgt at flygte i deres kajakker, men var blevet indhentet og slukøret bragt tilbage til Jakobshavn.
Anna stod af slæden, hendes kuffert og kasser blev løftet op og båret ind igen.
Nu havde hun god tid til at praktisere på alle, som havde behov for det.
Fiver eller hver anden dag så man et nyt offer for skarlagensfeberen blive båret op til den nye kirkegård på Holms bakke.
Distriktslægen forlængede karantænen med yderligere to uger.
En dag stod han i døren til Annas interimistiske klinik.
Han var bleg og så træt ud efter at have taget sig af de mange syge i snart en måned.
—	Har De tid?
-Ja.
Han tog plads, havde forsøgt at trække en dårlig tand ud på sig selv, forklarede han, hvad han havde gjort flere gange uden problemer.
Men denne gang var tanden knækket, og stumpen gav ham smerter.
Ikke underligt, nerven var blottet.
Hun skar stumpen fri, så hun kunne sætte tangen ned om den.
I stedet for at følge med op smuldrede den.
Distriktslægen stønnede hult, mens hun fiskede den op bid for bid.
To af rødderne sad tilbage, hun var nødt til at finde dem og trække dem ud også, ellers ville der gå betændelse i dem.
Distriktslægen rallede, blev violet, så bleggusten.
Med en rystende finger pegede han på sin lægetaske.
-	E-en lille brun flaske ... stammede han.
Hun fandt den.
Han drak lidt af den og trak vejret mere roligt.
Sad roligt, mens Anna opererede og så ufravendt på hende.
Det hvide i hans øjne var rødt, pupillerne kæmpestore.
Et tåget smil bredte sig over hans ansigt.
-Jeg ved godt ... hvad De er for en, snøvlede han.
Hun havde ikke mere gaze og tog et lommetørklæde frem,
hun engang havde fået af Sigrid i julegave.
Hendes initialer var broderet på med store, skæve sting.
Hun rev det over og rullede den ene del sammen til en tampon, som hun lagde i såret.
-	Bid sammen.
-Zdet
ved alle
,fortsatte han og grinede med lukket mund.
- De kan ikke zstikke af fra det...
Han kom på benene, stak en hånd i lommen og raslede med et par mønter.
-	Hvad zskylder jeg?
-	Ingenting, vi er jo en slags kolleger.
Han forsvandt, stærkt slingrende, op over klipperne mod hospitalet.
Solen skinnede til langt ud på aftenen, Anna og kolonibestyrerens kone sad på terrassen foran huset.
Isbræen buldrede og bragede i det fjerne.
En lyd blandede sig, en lærke lød det som.
- En snespurv, sagde kolonibestyrerens kone.
- Og et sikkert tegn på forår.
Endelig, i begyndelsen af maj, var skarlagensfeberen så meget på retur, at distriktslægen kunne ophæve karantænen.
Anna pakkede sine ting og tog plads på slæden for at krydse vaigattet.
Men isen var gået, så hun måtte sejles over i robåd.
En kajakmand viste vej.
Han førte dem ind mellem kæmpestore, eventyrligt udformede isfjelde, tog pejling efter de steder, hvor der var fugle, for der var åbent vand, vidste man.
På tre timer kom de over, Annas kasser og kuffert blev båret i land og sat på en hundeslæde.
Så fulgte en køretur fuld af forhindringer, videre til udstedet Claushavn, hvor hun skulle overnatte og praktisere en dag, før hun tog videre til det næste udsted.
Derefter gik turen til et par bopladser.
For hver dag blev isen mere tung og blød, vandet stod højt om slæden.
Når hun satte fødderne ned, sank de i.
Fra den sidste boplads til Egedesminde måtte hun sejle i konebåd, men da båden blev skubbet ud, skar isen en flænge i bådens skind, så de måtte vente en dag, mens den blev syet.
Om natten blev det snestorm, så hun måtte vente tre dage mere på at komme videre.
Alle steder spurgte hun efter Robert, som måtte være på vej hjem fra Holsteinsborg, men endnu havde ingen set ham eller hørt noget fra ham.
Det sidste stykke, fra Kronprinsens Ejland til iskanten ud for Godhavn, var hun så heldig at komme med en motorbåd.
Nu gik solen ikke mere ned under horisonten, men lyste dag og nat.
Den 21. maj stod Anna, godt mør, af slæden i Godhavn.
Ella tog glædestrålende imod hende og inviterede Asta Por-
sild og hendes mor over, så de sammen kunne fejre Annas hjemkomst.
Gardinerne var trukket for i skolelærerens hus, hans kone holdt sig inde og ville ikke se nogen.
Kort efter at Robert og Anna var taget afsted, var skolelæreren forsvundet under en jagt.
Efter lang tids søgen havde man fundet hans slæde og hunde frosset fast i isen, men ikke ham selv.
Anna indrettede klinik, ingen vidste, hvor længe endnu hun skulle være her.
Ella var en af de første patienter.
Elun kom for at fa trukket den tand ud, der havde plaget hende under hele graviditeten med lille Robert.
Biathe fik sin stilling tilbage, hun havde skiftet det røde hårbånd ud med et grønt, bemærkede Anna.
Så man kunne se, hun var blevet enke, forklarede hun.
Hendes mand var taget ud i sin kajak en klar og stille dag og ikke kommet tilbage.
Nogle uger efter havde man fundet ham drivende i kajakken med hovedet nedad, man mente, han havde fået et anfald af kajakangst og var vendt rundt.
Den 3. juni kom Robert også tilbage, udmattet af en lang og besværlig rejse fra Holsteinsborg.
Syv uger havde han og Knud Rasmussen ventet på skib, de var ved at opgive håbet, da skibet Hans Egede dukkede op.
-	Gudskelov! sagde Anna og Ella i munden på hinanden.
Så var der håb om, at der i løbet af sommeren også ville komme et skib til Disko, som kunne bringe dem hjem.
Var der nyt om krigen? spurgte de.
Var den slut?
-	Nej, sagde Robert.
Rusland havde sluttet fred med Tyskland, kunne han fortælle.
Men på Vestfronten havde ententen slået tyskerne,
som nu var trætte og klar over, at krigen var tabt.
Deres kampfæller havde allerede givet op, man var begyndt at tale om fredsforhandlinger.
Det blev tidligt sommer, sneen forsvandt hurtigt.
Man kunne høre vandet bruse under iskappen, det kunne ikke vare længe, før den store elv brød op, mente Ella.
Det larmede, så det var helt utroligt.
Snespurvene pippede, solen skinnede.
De to kvinder sad udenfor i læ bag huset og talte om alt det, de skulle gøre, når de kom til København.
-	Gå i forretninger, sagde Ella.
- Og købe nye strømper af kunstsilke!
-	Køre i sporvogn, sagde Anna.
- Og gå til koncert ...
De kunne blive ved.
Vibe legede for sig selv, Ella ville stadig
ikke have, hun legede med de grønlandske børn.
Hun lavede dæmninger for smeltevandet, der fossede forbi.
Barnepigen stod i nærheden med sin pisk.
-	Vibe skal have mælk, sagde Ella.
- Det har hun aldrig smagt.
-	Hvis skibet kommer, sagde Anna.
-	Det gør det, sagde Ella.
- Det skal det.
Vi kan ikke klare os et helt år til uden forsyninger.
Hver uge løb man tør for noget nyt i butikken, så gryn, så mel.
Kaffe og te var for længst væk, sukker også, hylderne blev mere og mere tomme.
Flere gange om dagen og også om natten gik Robert op til Kiggeren for at se mod syd.
Anna praktiserede og studerede om aftenen resultatet af sine undersøgelser af grønlændernes tænder.
Hun talte sammen, havde i alt undersøgt 1.208 personer, fordelt på 275 mænd, 368 kvinder, 317 piger og 248 drenge.
En myg, så lille at
man kun kunne høre den, svirrede om hende.
Hun gav sig til at regne ud hvor mange procent af mændene, hvis tænder havde været angrebet af caries, og så de tre andre grupper hver for sig.
Myggen blev dristigere, nærmede sig hendes ene øre.
Hun slog ud efter den med blyanten og fortsatte: Af Uregelmæssigheder fandtes følgende:
lige Bid 98 Tilf	Underbid aabent
Bid Rachitis 21 Tilf. 3 Tilf. 11 Tilf.
Skørbug 12
Tilf	1 + 1 Hutchinson 1 Tilf.	Taptand mell.
1+1 3 Tilf.
1+i Torsion 2 Tilf	2+2 i oral Stilling 49 Tilf.	2-2 or.
St. 8 Tilf.
3+3 facial.
St. 3-3 fac.
St. 4 Tilf. 2 Tilf.		1+1 fac.
St. 1 Tilf.
1+1 or.
St. 1 Tilf.	-1 fac.
St. 1 Tilf.
+4 or.
St.,
skrev hun, så gik hun i stå.
Blyanten faldt ud af hånden på hende, hun samlede den op og lagde den fra sig for at gå i seng og fortsætte arbejdet næste dag.
Den ene myg blev til mange.
Alt var, som det plejede, bortset fra de manglende ting i butikken og den mere og mere anspændte stemning i kolonien.
Alle talte om det samme, ville
der komme et skib op med nye forsyninger i løbet af den korte tid, det endnu var isfrit?
Nogle bragte årene 1807-14 på bane, hvor krigen mellem England og Danmark havde holdt Grønland næsten isoleret i syv år og været årsag til stor nød og elendighed.
Myggene forsvandt igen, og en eftermiddag i begyndelsen af august syntes Ella, hun kunne mærke en kulde i luften og blev bange, fordi det betød, at skibstiden snart ville være forbi.
— Jeg klarer ikke en vinter til her, råbte hun og rev sig i håret.
- Jeg klarer ikke en vinter til!
En morgen, hvor Anna trak gardinet fra, var der et tyndt lag is på vandet, isskosserne flyttede sig langsommere rundt i havnebassinerne.
Hun praktiserede nogle timer og gik så ud på Arktisk Station for at spille firhændigt med Asta.
En af de sidste dage i august kom Palase løbende ned fra Kiggeren og råbte, at han kunne se et skib.
Endelig, endelig.
Med en sprød lyd knækkede tyndisen under Hans Egedes stævn.
Et større og mere bekvemt skib end Godthaab, bygget af jern og med en stærkere motor.
Der var plads til seksten passagerer, de var dog kun tolv.
Bødkeren og hans kone skulle have været med, men fortrød i sidste øjeblik, fordi konen havde drømt, at skibet ville blive minesprængt.
Nu stod de i stedet sammen med de andre danskere og grønlændere på klipperne rundt om Kiggeren og vinkede.
Den første sne var faldet over fjeldene og lyste orange i augustsolen, det forstærkede følelsen af afsked.
Det var blikstille, himlen mørk turkis med bræmmer af hvide og rosa skyer.
Ella klagede over kvalme.
-	Allerede?
Robert så forbavset på hende og kaldte på den grønlandske barnepige, der skulle med til Danmark.
En sælhund blundede på en isflage.
Isfjeldene glødede i aftensolen, blev blå, så grå.
Der var stille i passagerernes salon, stemningen var trykket.
Den italienske forsker og hans kone sad tæt sammen, de kørte begge to en rosenkrans gennem fingrene, mens de mumlede.
Nogen lystig rejse ville det ikke blive, Nordsøen var fuld af miner og undervandsbåde, havde kaptajnen fortalt.
Fra Thorshavn til Bergen skulle de sejle gennem en smal spærrezone etableret af englænderne.
-	Tror De, vi kommer sikkert igennem? spurgte kæmneren for tredje gang Robert.
-	Bestemt, svarede han ligesom de andre gange.
— Det værste bliver nok søsygen.
De grønlandske passagerer sad for sig selv og talte dæmpet sammen, en af kvinderne begyndte at græde, så en anden.
De kunne ikke svømme, betroede de Robert.
Hvad skulle de gøre, hvis skibet stødte på en mine?
De skulle ikke være bange, sagde han, hvis det skulle ske, ville han personligt holde dem oppe.
III
9.	kapitel
Syv ...
otte automobiler talte Sigrid fra vinduet i onkel Robert og tante Ellas lejlighed på Åboulevarden.
Et par drosker var der også og horder af cyklister.
En mager hest trak afsted med en ladvogn så langsomt, at man skulle tro, kusken var faldet i søvn.
Så kom en sporvogn, en elegant klædt kvinde løb hen mod den med en bleg dreng ved hånden.
Alle var klædt i mørkt tøj, sort, brunt eller gråt, krigens farver.
Avissælgeren havde travlt.
En mand kom ud fra et værtshus, han lagde en mønt i hånden på en gammel kvinde, der sad og tiggede.
Sigrid smilede for sig selv af fryd over alt det, der var at se på.
Ved et lykketræf havde hun fået lov at rejse med mor og bedstemor til København for at hilse på de hjemvendte.
Det var meningen, at far skulle have været med, men han havde travlt i banken, Erik og Knud skulle til skoleprøve, og så blev det hende.
De voksne sad bag hende og drak te og talte om det, de altid talte om, krigen og hvornår den mon ville slutte.
Snart, mente onkel Robert, meget snart.
Anna sagde noget, lyden af hendes stemme sendte en bølge af varme gennem Sigrid og fik hende igen til at smile.
En flok skolepiger gik forbi på fortovet overfor, de var heldige, de boede i København.
To mænd kom bærende med en
kiste, som de anbragte på ladet af en hestevogn, de forsvandt og kom lidt efter tilbage med en til.
-	Hvad ser du på? spurgte hendes mor.
-	Ikke noget, sagde hun.
Hendes mor blev nemt bange og havde været ude af sig selv over den epidemi af influenza, der på mystisk vis havde hærget hele sommeren og krævet mange døde, men nu heldigvis var slut.
-	Sigrid, sagde hendes mor igen lidt efter.
- Nu har du stået der længe nok.
Det var ikke fint at stå og kigge, glane, som hendes mor kaldte det.
Sigrid vendte sig væk.
-	Du er blevet lang, sagde Anna.
Sigrid blev rød, som hver gang Anna sagde noget til hende.
-	Synes du?
-Sigrid har glædet sig sådan, til du skulle komme hjem, sagde mor for anden eller tredje gang.
-	Mor, sagde Sigrid flov.
Hendes mor lo.
-	Må jeg ikke sige det?
Sigrid satte sig over for Anna, hun kunne ikke få øjnene fra hende.
Hendes hår var blevet så lyst deroppe på Grønland, næsten hvidt, og hendes øjne turkisblå, som om de havde suget farven fra isfjeldene til sig.
Hun var blevet endnu smallere om livet.
Tante Ella lå på chaiselongen og snakkede, hun ventede sig, havde hun lige fortalt.
Sigrids bedstemor sad ved siden af Anna og så lykkelig på sin hjemvendte søn og datter.
Vibe løb rundt i lejligheden, der skulle være deres hjem, mens de var i Danmark.
Hun spurgte Sigrid om noget.
-Jeg forstår ikke, sagde Sigrid.
-Hun spørger efter sin barnepige, sagde Robert.
- Det gør hun hele tiden.
Barnepigen var rejst hjem igen med det samme skib, som de var kommet med, fortalte han, og fortsatte på grønlandsk til Vibe.
-	Hun ser hende igen om et år, når vi kommer tilbage til Grønland, oversatte han for de andre.
Bedstemor rejste sig, Anna klappede på den ledige plads.
-	Kom, sagde hun til Sigrid.
Hun satte sig, igen rødmende.
Følte sig stor og klodset ved siden af sin slanke moster.
Hun var bulet ud, hendes kjole strammede over brystet og skar under armene.
Hendes hår var blevet mørkere, mere som hendes mors end som Annas.
Ingen sagde længere, hun lignede hende.
-	Kommer du til jul?
kunne hun ikke lade være med at spørge, selvom der var to måneder til.
Anna nikkede.
-	Gør du?
Lover du det?
-	Ja, sagde Anna.
Sigrid slog armene om hendes hals og knugede hende.
-	Ikke så voldsomt, sagde hendes mor, som om Anna kunne gå i stykker.
-	Åh, hvor jeg glæder mig!
Så skal vi spille firhændigt?
Jeg har lært et nyt stykke ...
-	Og Anna skal se Hans, sagde Sigrids mor.
-Ja, sagde Sigrid.
Hun havde næsten glemt sin lillebror på den korte tid, de havde været væk.
Det havde været en hård fødsel, hendes mor havde mistet meget blod og været svækket længe efter.
Sigrid havde hjulpet med at passe sin lillebror,
fortalte hendes mor og roste hende i høje toner.
Min store, dygtige pige, kaldte hun hende.
Tjenestepigen kom ind med frisk te.
Ella havde bestilt kogte grøntsager til aftensmaden, onkel Robert underholdt med historier fra Grønland, mens de spiste.
Ud på aftenen gik Sigrid med sin mor og bedstemor hen til et nærliggende pensionat, hvor de boede under deres ophold.
Mor og bedstemor faldt straks i søvn.
Bedstemor snorkede.
Sigrid vendte sig forsigtigt på den seng, hun delte med sin mor, og tænkte på alt det, de havde set og oplevet.
Byen var så meget større og mere spændende, end hun havde drømt om.
Lyden af en sporvogn, der skreg i skinnerne, trængte ind og så en langtrukken fløjten.
En skygge bevægede sig over gardinet, fulgt af lyden af et par hæle, som klaprede mod brostenene.
Det kriblede i Sigrid for at stå op og gå ud, men hun var nødt til at vente, til det blev rigtig morgen, og hendes mor og bedstemor vågnede.
*1919.
- De har fået brev, sagde værtinden på det beskedne pensionat på Nørrebro, hvor Anna havde været heldig at få et værelse.
Det var en lettelse at bo for sig selv og ikke længere være vidne til Roberts og Ellas mange sammenstød.
- Tak, sagde hun og gik ud til kommoden i forstuen, hvor værtinden lagde deres breve.
Hun kendte ikke skriften på konvolutten og heller ikke navnet på afsenderen, fru Kaj Hansen.
Adressen var på Fyn, Bogense.
Anna gik hurtigt ind til sig selv og rev brevet op.
Det var fra Jennys mor.
Jenny var død den 21. november, kun ti dage efter man havde fejret freden.
Om onsdagen havde hun følt sig utilpas, torsdag var hun kommet på hospitalet med høj feber, og om lørdagen var hun død af den spanske syge, som man kaldte den epidemi af influenza, der hærgede over hele verden.
Man havde troet, den var forbi, men i slutningen af oktober var den blusset op igen og havde indtil videre kostet hundredtusindvis af mennesker livet.
Man oprettede nødhospitaler alle vegne, skrev aviserne.
I kaserner og fabrikshaller, selv i private lejligheder.
Behandlede de syge med alle de midler, man kendte, men ingenting hjalp.
Nogle kom sig, uden at man vidste hvorfor, resten døde.
Hele dagen og natten kunne man se og høre den uhyggelige lyd af ladvogne, der rullede gennem gaderne med stabler af kister.
Graverne var segnefærdige, sagde man, de kunne ikke nå at grave så mange grave, som der var brug for.
Der blev indkaldt forstærkning, alligevel hobede kisterne sig op ved kapellerne.
Firs, halvfems stykker havde Anna hørt, der nemt kunne stå og vente på at komme i jorden.
Man jog gennem ceremonien, som kun få turde deltage i.
Skolerne var lukkede, og også teatre og biografer, som hun havde glædet sig til at besøge.
Alle steder, hvor man forsamlede sig.
Hun satte sig på sengen og så på det eneste fotografi, hun havde af Jenny.
Hun var blevet gift med den tandlæge, der havde ansat hende.
Hun ventede sig, havde hun fortalt Anna i den brevveksling, de havde haft, efter hun var kommet hjem fra Grønland.
Sygdommen ramte især unge mennesker og gravide kvinder, derfor var Ella flygtet til Korsør med Vibe, hvor de boede hos hendes far.
Man kunne igen høre hestesko mod brosten, en ladvogn rullede tungt læsset gennem gaden.
Anna behøvede ikke at rejse sig for at se med hvad, den hule lyd afslørede det.
Hun tørrede øjnene og tog hat og frakke på for at gå ud og søge arbejde.
Hver dag siden de kom hjem fra Grønland, havde hun gjort det, indtil videre uden held, og nu skulle huslejen for december snart betales.
Det havde regnet, brostenene var våde, hustagene også.
Til trods for dagslyset og det elektriske lys virkede vinteren mørkere her end på Grønland, hvor sneen og stjernerne lyste op.
I timevis gik hun fra sted til sted uden resultat.
Sidst på eftermiddagen gik hun op ad trappen til en tandlægeklinik på Vesterbrogade.
Tandlægerne Bro & Høyer, stod der på døren.
En klokke ringede, da hun åbnede den, en svag lugt af tandlægeklinik slog hende i møde.
-	Har De en aftale? spurgte en rødøjet klinikassistent.
Anna spurgte efter tandlægerne.
-	Tandlæge Høyer har travlt, men hvis De kan vente ...
Klinikassistenten fik tårer i øjnene.
- Tandlæge Bro er lige død.
Anna ventede.
En midaldrende mand i hvid kittel nærmede sig, tandlæge Høyer, der samme dag havde overtaget alle sin kompagnons patienter også og derfor havde travlt.
-	Er det noget akut? spurgte han.
Hun fortalte, hvorfor hun var kommet.
-	Er De tandlæge?
Han så interesseret på hende.
- Uddannet?
-Ja.
-	Har De praktiseret?
Anna fortalte.
-	Grønland?
Han rystede på hovedet.
- Hvordan kunne De finde på at rejse derop?
Hendes hjerte sprang et slag over.
-Jeg ansætter Dem, fortsatte han uden at vente på svar.
-Kan
De begynde med det samme?
Hun havde ikke sin kittel med og lånte en.
Den var stor, ærmerne så lange, at hun måtte rulle dem op.
-	Den enes død ..., mumlede klinikassistenten og gik ud for at hente en patient.
Det var en moderne klinik, hvor man lagde vægt på hygiejne.
Væggene var nøgne og malet hvide, lampeskærmene emaljerede, så man kunne tørre dem af.
Tandlægestolen havde fast læderbetræk, der blev løbet over med en klud efter hver patient, og et stykke hvidt stof over nakkestøtten, som blev vasket hver dag.
Efter fire, fem patienter havde Anna endelig tid til at løfte hovedet og kaste et blik ud ad vinduet.
Klinikken lå på tredje sal med udsigt til tagene rundt om.
Mange havde spir og tårne, stormagasinet overfor ligefrem en kuppel.
Solen sendte en stråle gennem skyerne og badede det hele i gyldent lys, før den gik ned.
*Det bankede på døren til Sigrids værelse.
Hendes mor havde sendt frk. L op med et tæppe, de skulle spare på kullet og fyrede kun op i stuerne.
Sigrid viklede det om sig, hun sad ved sit bord.
Det var en tirsdag formiddag i begyndelsen af december, hun skulle have været i skole for længst, men den var lukket på grund
af den spanske syge.
En af lærerne var død af den, og en pige fra hendes parallelklasse.
Erik og Knud var også hjemme, især Erik var henrykt, fordi han slap for at tage til Svendborg, hvor han gik i gymnasiet.
Han klarede sig dårligt og fik jævnligt en overhaling af deres far.
Hendes Atlas for Mellemskolen lå foran hende.
Af gammel vane havde hun slået op på Grønland, som hun havde set så meget på, at det var, som om hun selv havde været der.
Alt det hvide ...
Ukendt Land, stod der flere steder.
Andre havde underlige navne som Kaldeway 0 og Ammundsens Land.
Det gav et sug i maven, når hun så på dem.
Tværs henover var to stiplede linjer, Nansen 1888, stod der ved den ene, hvor han havde krydset isen, ved den anden helt oppe ved Nordpolen stod der Perry 1892.
Disko stod der med store bogstaver på den ø, hvor Anna havde boet, og med samme størrelse bogstaver Godhavn, som om byen og øen var lige store.
Dér havde Anna været og rejst rundt på hundeslæde.
Faaborg virkede så lille, efter hun havde været i København.
Sigrid kastede et blik mod vinduet og den udsigt, hun kendte alt for godt.
Træerne var nøgne, der lå en let dis over fjorden, der fik øerne og Horne Land til at forsvinde, så man kunne tro, man så ud over et endeløst hav.
Hun bladrede videre til Rusland.
Moskva og Petrograd.
Hun kunne navnene på alle hovedstæder i Europa, vidste, hvor mange indbyggere de havde, og kendte også de højeste bjerge og største floder.
Skovbrug og Jagt
stod der.
Så Agerland og mod syd helt nede ved Kiev, Den sorte Jord.
Mod øst Steppe og Saltsteppe ...
Spanien faldt hun over, produktionskort: Korkeg, Majs og Jærn.
Kviksølv og Dadelpalmer ...
Appelsiner, hendes mundvand begyndte at løbe.
Nu hvor krigen var slut, ville de få den slags igen.
Hun bladrede hen til Afrika.
Lande og Kolonier...
de forskellige folkestammer, et bælte med Bandufolk var der og under det et med Egentlige Negre.
Så kom et mindre med Buskmænd og Hottentotter og helt mod syd Hollændere og Englændere.
Hvis hun havde været en dreng, ville hun være opdagelsesrejsende, hun havde foreslået Erik og Knud det.
Men det var ikke noget for dem, de var ikke engang nysgerrige efter at se København.
Et pust af den mærkelige lugt, hun var begyndt at udskille, steg op fra hals udskæringen af hendes kjole.
Hun glædede sig til, man igen kunne få sæbe og soda.
En lyd trængte ind, Hans, der lå udenfor og sov til middag i sin barnevogn, var vågnet.
Han kaldte på deres mor, men hun sov også til middag.
Han prøvede igen, lå så lidt og lyttede efter.
Han var over et år nu og spændt fast, så han ikke kunne sætte sig op og falde ud.
—	Mor? lød det dernedefra med lille stemme og så: — Sis?
Hun lod som ingenting.
-	Sis? lød det, mere og mere ynkeligt.
- Si-is?
Hun kunne se ham for sig, de buttede hænder gribe om kanten af barnevognen, hvordan han kæmpede for at komme op og sidde, men blev trukket tilbage af selen.
Frk. L var på indkøb, pigen bankede tæpper på den anden side af huset og kunne ikke høre ham.
Drengene heller ikke, hvis de kunne, var de ligeglade.
Hun var den eneste.
Han begyndte at græde.
Sigrid knyttede hænderne, lyden af barnegråd steg og steg, hun holdt sig for ørerne.
Hvorfor vågnede hendes mor ikke?
Hun kastede et sidste blik på Afrika og rejste sig.
Hans’ ansigt var rødt af gråd, han vred sig i fortvivlelse.
-Lig stille,
sagde hun.
- Så jeg kan få selen af dig.
Han forstod ikke og kastede sig fra side til side uden at høre andet end sine egne skrig.
Sigrid holdt ham fast og trak hans arme bagover for at få ham fri af selen.
-Lig stille!
Hun så vredt på ham.
Mor satte sig op i sofaen, da Sigrid kom ind i stuen, og tog søvndrukken mod barnet.
-Han er våd ...
Hun lagde hovedet på skrå.
—Vil du ikke nok?
Sigrid tog ham igen og skiftede ham hurtigt og mekanisk for ikke at give efter for vreden, der voksede i hende.
-	Så, sagde hun og satte ham ned.
Han stod lidt og svajede.
- Gå ind til mor ...
hun er derinde.
Hun pegede mod stuen og lod, som om hun selv ville gå med.
Hans stavrede væk, Sigrid listede op ad trappen.
Der lød en fnisen bag døren til Knuds værelse, han havde en pige på besøg.
Hun gik ind på sit eget og satte sig igen og så på Afrika.
Uret på klokketårnet slog kvarterslag.
Tiden gik langsomt, når man ikke skulle i skole.
De sytten dage, der var til jul, virkede som en evighed.
Der var kun én måde at få dem til at gå hurtigere på, og det var ved at være travlt beskæftiget.
Hun havde lavet de fleste af de gaver, hun skulle give, nu lavede hun flere.
Til hele familien, også drengene, der som regel glemte at give hende noget, selv til Knuds veninde, men især til Anna.
-	Skal Anna have så mange? spurgte mor forbavset, da Sigrid viste hende dem.
-Ja, sagde Sigrid tilfreds.
Hun lavede julepynt med Hans og hjalp frk. L med at bage.
Kun fire dage var der, til de skulle hente Anna på stationen, så tre ...
Hendes far gik ud og købte en gås og nogle mandler på det sorte marked og et par andre ting til at forsøde juleaften med, selv kirsebærvin lykkedes det ham at skaffe.
Endelig blev det den 23., hvor Anna skulle komme med toget fra København.
Sigrid og Knud hentede hende.
Anna havde været til frisør og fået klippet sit lange hår af, så det flugtede med hagen.
Hun så så ung ud, syntes Sigrid, som om hun var jævnaldrende med dem.
Hun tog hendes ene arm,
Knud den anden og hendes kuffert.
De ville gå bagom byen hjem, som de havde vænnet sig til, når Anna var med, men hun ville gå den korte vej igennem.
Nogle stirrede på hende, andre så væk.
Andre igen hilste nysgerrigt eller lagde slet ikke mærke til hende.
De gik over torvet, forbi Ymerbrønden.
Det begyndte at sne.
-	Ligesom på Grønland, jublede Sigrid.
Anna lo.
Hver gang der var en gave til Anna fra Sigrid juleaften, vekslede drengene blikke.
-	Hvad er der? spurgte Sigrid.
-	Ikke noget, sagde de med uskyldig mine.
De fire dage, Anna var i Faaborg, gik Sigrid i hælene på hende.
-	Lad nu Anna være, sagde mor.
Anna protesterede.
-Hun må gerne.
-	Hvis jeg var en mand, sagde Sigrid.
— Ville jeg kysse dig lige dér...
Hun pegede på et særlig skært sted på Annas hals.
-Men det er du ikke, mor lød bestemt.
-	Må jeg sove sammen med dig?
Ovre hos bedstemor?
-	Sigrid ...
Hendes mor kneb øjnene samme.
-	Jeg kan ligge på gulvet ved siden af sengen?
-	Du kan ligge mellem bedstemor og mig, sagde Anna.
-	Nej, sagde Sigrids mor på en måde, der afgjorde situationen.
- Sigrid skal sove her i sin egen seng.
Knud og Erik skubbede til hinanden og lo gnæggende.
-	Du er underlig, sagde Erik.
De var på vej op ad trappen alle tre for at gå i seng.
-	Hvad mener du? spurgte Sigrid på en gang interesseret og urolig.
-Spørg Knud, fnisede Erik.
Hun vendte sig mod Knud.
-	Hvorfor er jeg underlig? spurgte hun, pludselig bange for svaret.
-	Du er forelsket i Anna.
Han så hende lige ind i ansigtet og talte lavmælt.
-	Nej, jeg er ej! råbte hun, brændende af skam og ydmygelse.
-	Jo, du er, sagde han roligt, som om han vidste noget om hende, hun ikke selv vidste.
Erik nikkede alvorligt og samtykkende.
Sigrid flygtede ind på sit værelse og holdt sig fra Anna den næste dag, som heldigvis var hendes sidste i Faaborg.
-	Skal vi spille firhændigt? spurgte Anna efter frokost.
Sigrid rystede på hovedet.
-	Hvorfor ikke? spurgte mor.
— Du plejer at elske det.
Du er vel ikke syg?
Hun så bekymret på Sigrid.
-	Nej, sagde hun og tvang sig selv til at gå op på værelset.
Annas stemme trængte igennem mellem de andres nede fra stuen.
Hvert minut, hun gik glip af hendes selskab, var en pine.
Mor kaldte, Anna skulle afsted.
-	Følger du mig til stationen? spurgte Anna.
Sigrid rystede på hovedet.
-	Ikke?
Anna så undersøgende på hende og omfavnede hende til farvel, selvom hun gjorde sig stiv for at undgå det.
Så forsvandt hun hen ad Vestergade mod jernbanestationen sammen med bedstemor.
Sigrid tog frakke på.
-	Vent! råbte hun og indhentede dem.
Anna tog hendes hånd og gav den et klem.
*Vandet løb.
Klinikassistenten, en trist, ældre frøken, der hele tiden fortalte, hvordan tandlæge Bro plejede at gøre, var ved at vaske instrumenterne af.
Anna tænkte på Biathe og den klud, hun måtte nøjes med.
Hvordan havde hun det mon?
Hvordan klarede hun sig uden sin mand og den indtægt, hun havde haft som klinikassistent?
Hun havde fortalt tandlæge
Høyer
om sin undersøgelse af grønlændernes tænder
, men han var ikke interesseret i at høre nærmere om den og rådede hende til at lægge den på hylden.
Folk ville høre om polarforskere, sagde han, ikke om tandlæger og slet ikke om grønlændernes tænder.
En anden klinikassistent tørrede instrumenterne af i et kridhvidt, stivet viskestykke og lagde dem frem, så de var klar
til brug til den næste patient, en ung mand, der så forbavset på Anna.
-	De ligner ikke tandlæge Bro.
Hun kom til at grine.
-Jeg håber ikke, det gør noget?
-	Bare De har prøvet det før.
-Det har jeg.
Han tog plads, havde knækket et stykke af en kindtand, minus fem, konstaterede hun, klinikassistenten noterede.
-	Skal den trækkes ud? spurgte han.
-	Nej, jeg kan slibe den til.
Lettelsen bredte sig over hans ansigt.
Han var velklædt og havde venlige, blå øjne, der betragtede hende indgående, mens hun sleb og polerede hans tand.
-Hvor har De praktiseret før?
Sporede hun en svag jysk accent?
-	På en klinik i Gothersgade og på Grønland.
-	Grønland?
De blå øjne lyste op.
- Fortæl mig, hvordan det står til med grønlændernes tænder?
Anna fortalte, hendes patient lyttede interesseret og stillede spørgsmål.
Han var dyrlæge, fortalte han, og havde altid drømt om at komme til Grønland og have med slædehunde at gøre.
Han gik, og den næste patient blev vist ind.
Den ene efter den anden, seks dage om ugen.
Når hun om aftenen tog sin kittel af for at hænge den op ved siden af tandlæge Høyers, var hun så træt, at hun ikke kunne andet end at gå hjem og sove.
Sidst i januar udløb hendes prøvetid, og hun blev fastansat.
Hun købte en ny frakke, ny hat og nye støvler.
Så sig om efter et større værelse på et bedre pensionat.
En dag efter arbejde var sporvognen lige kørt, da hun nåede stoppestedet, og hun besluttede at gå hjem.
Et par graders frost var det, men føltes koldere, fordi det blæste og var fugtigt.
Et stykke henne ad Vesterbrogade kørte en bil op på siden af hende.
Chaufføren rullede et vindue ned.
-	Frk. Lauterberg?
Anna genkendte ham som dyrlægen, der havde været hendes patient.
-	Vil De køre med? fortsatte han.
-	Ja ... tak!
Hun satte sig ind.
- De har bil?
Det var praktisk, fortalte han, når han skulle på sygebesøg uden for byen.
- Hvor må jeg sætte Dem af?
Hun fortalte, hvor hun boede.
-De kan bare sætte mig af, hvor det passer.
Men han insisterede på at køre hende helt til døren, skulle alligevel den vej, sagde han.
De blev siddende i bilen og snakkede, længe efter de var nået frem.
-	Måske har De lyst til at køre en tur på søndag? spurgte han og stod ud for at holde døren for hende.
-	Ja, sagde hun.
Søndagen efter kørte de ud af byen og spiste frokost på en kro.
Blev dus.
De var lige gamle, seksogtyve begge to.
August var ikke meget højere end Anna, men bred og muskuløs.
Tidligt skaldet, men det fremhævede kun hans fornemt hvælvede hovedfacon og regelmæssige træk.
Han havde hang til dyrt tøj og gode sko, kunne man se.
Han var vokset op på en gård uden for Randers, fortalte han, med sine forældre og to yngre søskende, begge ugifte.
Det var ikke tilfældigt, at han var kommet forbi den første
dag, røbede han.
Han var kørt forbi klinikken hver dag, siden han havde været hendes patient, i håb om at møde hende.
Anna lo smigret og fortalte lidt hektisk, kunne hun selv høre, om Faaborg og sin familie der.
August spurgte først forsigtigt, så mere og mere, fornemmede vel, at hun holdt noget tilbage.
For hver gang de var sammen, lokkede han mere ud af hende.
Til sidst havde hun fortalt hele historien om sit forhold til Niels Nedergaard og den skandale, det havde været.
August blev tavs.
De sad i bilen foran hendes dør.
-	Har du nu mistet alt for mig? spurgte hun bange.
Han kørte en hånd over sin skaldede isse og rystede på
hovedet.
- Men han skulle have et lag bank, den maler.
Anna protesterede, nu var det Augusts tur til at se bange ud.
-	Føler du stadig noget for ham?
-	Nej, kunne hun heldigvis sige uden at lyve.
De sad igen lidt i tavshed.
-	Jeg ville gerne se det billede.
-	Ville du?
-Ja, sagde August og trak hende ind til sig og kyssede hende endnu mere lidenskabeligt, end han plejede.
Han inviterede hende hjem i sin lejlighed på Kultorvet.
Frk. Larsen, hans husholderske, tog varmt imod hende.
-	Som De kan se, er her plads til børn, hviskede hun, da August havde vist hende rundt.
Aften efter aften holdt han og ventede på hende, når hun havde fri.
En dag kunne han fortælle, at han havde fundet og opsøgt Niels Nedergaard på en gård i nærheden af Køge, hvor han boede og havde atelier og nu otte børn.
-	Hvorfor? spurgte Anna urolig.
-	For at spørge om jeg måtte se billedet.
-	Måtte du det?
August nikkede og stirrede på hende, som om hun ikke var helt virkelig.
- Jeg spurgte, om jeg måtte købe det.
Han lo.
- Det måtte jeg ikke ...
det var ikke til salg, sagde han, ikke for nogen pris.
De sad i bilen, det var begyndt at sne.
En sporvogn kørte forbi, en af klinikassistenterne kom ud og gik over gaden.
Anna lagde en hånd på hver side af Augusts ansigt og kyssede ham.
Han trak hende ind til sig og stak en hånd ind under hendes frakke og kærtegnede hende.
-	Ikke her, sagde hun.
- Man kan se os ...
Han tog håndsvinget og gik ud for at sætte det i.
10.	kapitel
Den lille figur af narhvaltand, som Sigrid havde fået af Anna, stod på hendes bord.
Den havde en særlig kraft, troede grønlænderne, som kunne hjælpe en, hvis man fik brug for det.
Men kun én gang, så man skulle tænke sig om, før man påkaldte den.
Det lille fotografi, hendes far havde taget af hende og Hans, lå der også.
Pigen var nu ude at gå tur med ham i barnevognen i det gode vejr, så havde Sigrid fred for ham.
Ellers hang han i skørterne på hende, fordi deres mor var væk.
Hun og bedstemor var rejst til København for at besøge Anna og for at se det nye barn, som Ella havde født, en lille dreng, heldigvis, som de sådan havde ønsket.
Sigrid havde plaget om at få lov til at komme med, men hendes mor var bange for sygdommen, selvom der næsten ingen tilfælde var mere, og ville desuden ikke have, hun forsømte skolen.
På billedet så både hun og Hans alvorligt på fotografen.
— Smil, sagde hendes mor og far til hende flere gange om dagen.
- Det klæder en ung pige.
Hun prøvede, men det faldt hende ikke naturligt.
Jo mere hun anstrengte sig for at gøre det, jo mere krampagtigt og
forkert føltes det, som om hendes ansigt stivnede og blev til en maske.
Hun koncentrerede sig igen om lektierne, latin læste hun.
Om versefødder, jamber, trokæer og daktyler.
Hun kom til at tænke i den rytme, daktyler ...
Hendes tanker sprang til dem i København, hendes mor skulle fejre sin fødselsdag derovre den 15. april.
Sigrid ville skrive til hende og vedlægge billedet af sig selv og Hans.
Et lille vers tog form i hendes hoved:
Kåre Moder
Paa dette Billede ser du dine yngste to.
Det kunne vel nok ønskes, at de lidt mere lo
Dog tror jeg ej, at de har meget langt til Latter
Nu hjertelig Lykønskning, din mindste Søn og Datter
Knud havde en kammerat på besøg, man kunne høre deres grove stemmer, hele tiden afbrudt af latter.
Døren til Knuds værelse gik op, en dreng eller rettere ung mand gik over reposen til toiletværelset.
Han standsede og kiggede ind ad døren til Sigrids værelse, som stod på klem, for at hilse på hende.
Hun hilste tilbage.
Smilede,
kunne hun mærke, da han var gået forbi.
Hun rejste sig hurtigt for at se, hvordan det så ud, når det kom af sig selv.
Men før hun nåede hen foran spejlet, var det væk, bortset fra noget i øjnene ...
Hun så alvorligt på sig selv og sukkede, hvordan skulle hun lære det?
Pigen kom tilbage med Hans, han kravlede op ad trappen, Sigrid kunne ikke nænne at lukke døren for ham.
Knuds kammerat kom hen for at sige farvel.
-	Farvel, sagde Sigrid alvorligt.
Han blev stående i døren, som om han ventede på noget.
Hun ville smile igen, men kunne ikke og anstrengte sig for at finde på noget at sige, men heller ikke det kunne hun.
Heldigvis kaldte frk. L i det samme, de skulle spise.
-	Husk at skrive til mor, sagde deres far, da de havde sat sig.
- Det er snart hendes fødselsdag.
Knud og Erik så op, de havde selvfølgelig glemt det.
-Jeg har skrevet et brev til hende, sagde Sigrid.
— Også fra Hans.
Frk. L sad på deres mors plads og madede ham.
Han prøvede at få fat på skeen.
-	Nej, sagde hun.
- Du må ikke.
-	Har I fået karakterblad? spurgte deres far lidt efter.
Sigrid hentede sit og lagde det foran ham.
-	Godt, sagde han.
Hun var nummer fire i klassen og nummer to af pigerne.
Næste gang ville hun være nr. 1, i det mindste af pigerne, koste hvad det ville.
Knud og Erik hentede også deres.
-	Godt, sagde far igen efter at have gransket Knuds.
Erik svedte og blev bleg, da far kom til hans karakterblad.
-	Det går jo ikke!
Faren slog i bordet.
— Du kan jo ikke gå videre.
-	Jo, sagde Erik.
— Jeg skal nok tage mig sammen.
-	Det er for sent, sagde far.
- Du må gå 1. g om, hvis de vil give dig lov.
-	Nej, sagde Erik.
— Det vil jeg ikke!
-	Det er ikke noget, du bestemmer.
Far skubbede Eriks karakterblad væk og tog kniv og gaffel.
— Jeg taler med rektor.
Erik fik tårer i øjnene.
Om aftenen strøg Sigrid lommetørklæder og linned med fik.
L, svalerne fløj lavt, en vifte af sol lyste markerne på Horne Land op.
Hun gik ind til Erik med en stabel lommetørklæder for at lægge dem på plads i hans kommodeskuffe.
- Ud, råbte han.
Hans ansigt var rødt og ophovnet af gråd.
- Forsvind med dig, duks!
*Vibe spænede afsted hen over en græsplæne i Frederiksberg Have.
Ella trådte hen over det lave hegn, der omkransede den, og spænede efter.
Hun fik fat i hende og trak det skrigende barn med tilbage til stien.
Undskyldte til den parkbetjent, der nærmede sig.
Anna skubbede barnevognen, som lille Helge lå og sov i.
-Det klæder dig, sagde Ella.
Alt var sprunget ud, træer og buske.
Et væld af blomster.
Der var så frodigt og grønt som i en jungle.
Vandet flød langsomt gennem den kunstige kanal, et par svaner drev adstadigt med strømmen.
På en lille ø i midten gik en flok påfugle frit rundt om et kinesisk lysthus.
-	Kan du huske, sagde Ella.
- Da vi sad på terrassen bag huset på Grønland og drømte om det her?
-	Ja! sagde Anna.
-	Nu er vi her, det er næsten ikke til at forstå, vel?
-	Nej ... Helge var begyndt at vågne, Anna vuggede barnevognen lidt.
Ella pegede på Annas hånd.
-	Hvad er det?
-	En ring ...
Hun holdt hånden frem, så Ella kunne se rigtigt på den.
Det lynede og glimtede fra et par ædelsten.
-	Fra ham?
Anna nikkede.
-	August, ja.
-Har han friet?
Anna nikkede igen.
Hun havde sagt sit værelse op og var begyndt at pakke sine ting sammen for at flytte hen til August.
-	Tillykke!
Ella omfavnede hende midt på stien og gav hende et smækkys på kinden.
- Faster Anna skal giftes, forklarede hun Vibe.
Hun nikkede mod barnevognen.
- Så får du snart dine egne.
-	Tror du?
Hun så på barnet.
Helge slog øjnene op og mødte roligt hendes blik.
-	Selvfølgelig.
Hvorfor ikke?
Hvornår skal der være bryllup?
-	Til oktober har vi talt om, i Vor Frue kirke i Faaborg.
-	En skam, Robert ikke kan være med.
-Ja.
Robert og August havde mødt hinanden og var straks kommet godt ud af det.
Men nu var Robert rejst tilbage til Grønland midt i juni med årets første skib.
Hans orlov løb til midt i august, men de kunne ikke undvære ham længere deroppe, mente han.
Ella mente nærmere, det var omvendt.
Hun og børnene skulle blive et år mere i Danmark, til Helge var gammel nok til at klare sejlturen.
Hun skulle åbenbart altid savne nogen eller noget, sagde hun, enten sit land eller sin mand.
Vibe samlede en lille hvid sten op.
-	Fy!
Ella tog den fra hende, før hun nåede at kaste den efter en due.
— Hvad siger de på klinikken?
-	Ingenting, de ved det ikke.
Ella så overrasket på hende.
-	Jeg tager ringen af, før jeg går ind, fortsatte Anna.
-	Hvorfor?
-Jeg vil gerne blive der så længe som muligt.
-	Men du behøver jo ikke ...
han kan forsørge dig?
-	Ja, ja, sagtens.
Men jeg kan godt lide at være der.
De nærmede sig slottet og Zoologisk Have.
-	Pas nu på ...
Ella så bekymret på Anna.
- At han ikke bliver sur og ombestemmer sig.
Anna lo.
*Sigrid kunne høre sin mor herse med frk. L og pigen nede i stuen.
Huset havde stået på den anden ende, siden det var blevet annonceret, at Anna skulle giftes og brylluppet finde sted i Faaborg.
Dagen før skulle Augusts familie og nogle af Annas og Augusts venner fra København komme til middag hos dem på Vestergade.
Derfor skulle der ryddes op og gøres rent overalt.
Sigrids mor så med kritisk blik på alt det, hun ellers plejede at være tilfreds med, og drømte om at få det udskiftet.
Men de skulle spare, sagde Sigrids far.
Arbejdsløsheden steg og steg, flere banker var krakket, hele verdensøkonomien vaklede, ingen vidste, hvor det ville ende.
Derfor skulle man spare overalt, hvor man kunne.
Fysikbogen lå slået op på Sigrids bord.
Det var ligesom hendes andre skolebøger en, hun havde arvet fra Knud, der havde arvet den fra Erik.
Men det var 2. udgave, og man skulle
have 5. eller 6. udgave for at følge med, sagde hr. Laursen, deres fysiklærer.
Hun kunne ikke lave de lektier, de havde for til næste uge, medmindre hun fik en ny fysikbog.
Hun gik ned i stuen.
Frk. L stod på en stige i færd med at tage gardiner ned, mor tog imod dem.
Stuen så nøgen ud i det skarpe lys.
—	Mor, begyndte Sigrid.
—	Glæder du dig til at møde Annas forlovede? spurgte mor, før hun nåede at fortsætte.
—	Ja, sagde hun pligtskyldigt.
Hendes mor og far og bedstemor havde mødt ham i København flere gange og talte begejstret om ham.
—	Der er et problem med min fysikbog.
Sigrid forklarede det.
- Må jeg få en ny?
—Du skal også have en ny kjole.
Hun skulle til syersken næste dag og have taget mål til en.
Hun var bulet ud, som hendes mor kaldte det, så hun ikke kunne være i nogen af dem, hun havde.
—	Jeg vil hellere have en ny fysikbog, sagde hun.
—Du kan desværre ikke vælge, sagde hendes mor og tog imod det sidste gardin.
Da far kom hjem fra banken, spurgte hun ham.
—	Spørg mor, sagde han.
—Det har jeg gjort.
—	Og hvad sagde hun?
Sigrid tøvede.
Hendes far skulle til møde i logen, han tog sin hat ned fra hattehylden.
Et øjeblik så det ud, som om han ville give sig, men så kom Knud og Erik ind ad døren.
Erik var begyndt i 1. g igen, i samme klasse som Knud.
-	Vi kan ikke have flere udgifter, sagde far så.
- Det er nok, at vi skal betale for Eriks togbillet et år mere end beregnet.
-	Far?
Hendes tårer gjorde ham ikke blød.
-	Farvel, sagde han og gik.
Erik sneg sig efter Knud op ad trappen.
-	Sigrid?
kaldte hendes mor inde fra stuen.
Hun havde faet Frk. L og pigen til at flytte rundt på nogle af møblerne.
-	Ser det pænere ud?
Du skal være ærlig.
-Jeg ved det ikke, sagde hun oprigtigt og undrede sig over, hvordan hendes mor kunne blive så usikker på alt det, hun før havde været så sikker på.
-	Hvordan ser jeg ud? spurgte hendes mor.
Hun havde den kjole på, hun skulle have på til brylluppet om tre dage.
- Jeg har lagt mig ud ... kan man se det?
-	Nej, løj Sigrid.
-	Er du sikker?
-Ja.
Endelig blev det den 17. oktober 1919, hvor Anna og August skulle giftes.
Solen skinnede, en mild vind fik de visne blade til at danse.
En karavane af hvide skyer drev langsomt over den knaldblå himmel.
Kirken var fuld, Sigrid sad på forreste række mellem sin mor og bedstemor.
Bagerst stod en kødrand af folk fra byen, der var kommet af nysgerrighed.
Lyset faldt ind gennem det farvede glas i vinduerne og lavede mønstre på gulvet.
Orglet satte i, hendes mor og bedstemor famlede efter lommetørklædet.
Sigrids far førte Anna til alters.
Hendes kjole var enkel og uden slør, af fed, flødefarvet silke, der smøg sig om hendes næsten foruroligende slanke krop.
Hun var bleg, hendes øjne skinnede, som om hun havde lidt feber.
Hendes læber var lige så røde som den dag for mange år siden, hvor hun havde lånt Sigrids mors cykel og kørt så længe rundt i Svanninge Bakker, at de var blevet bekymrede.
Anna blinkede til Sigrid, da hun gik forbi.
Sigrid lænede sig frem og blinkede lykkelig tilbage.
Præsten talte, August satte en glat ring på Annas finger.
Tæt omslyngede gik de tilbage ad kirkegulvet mod portene, der i det samme blev åbnet.
Sigrids mor og bedstemor græd, Augusts mor også, en bondekone med grove hænder.
Både hun og Augusts far og to søskende havde været stort set tavse under middagen aftenen før.
Heldigvis havde Anna og Augusts venner fra København snakket og grinet, så man ikke lagde så meget mærke til det.
En kanonfotograf forevigede brudeparret stående på kirketrappen.
Anna kastede sin buket ud over sværmen af gæster og nysgerrige tilskuere.
En ung kvinde med samme frisure som Anna greb den.
Alle jublede, en ung mand kyssede hende.
En anden ung kvinde, der havde en kort kjole på med facon som et rør og frynser forneden, vendte sig mod Sigrids mor.
—De må være Annas mor! sagde hun overstrømmende.
Sigrids mor blev lang i ansigtet.
-	Nej ... hendes søster.
-	Undskyld, stammede den anden rød i hovedet.
—	Vores mor står der.
Sigrids mor pegede.
— Gå hen til Augusts familie, sagde hun til Sigrid.
De stod for sig selv op ad muren til kirkegården, alle fire klædt i sort, som om de var til begravelse.
Faren mager og
vejrbidt, moren bred og blussende af generthed.
En fint ciseleret medaljon af guld med et lille vedhæng lyste op på hendes kjole.
Sigrid forsøgte at indlede en samtale.
-	Hvor kommer I fra?
-	Raasted, sagde Augusts far og så forbi hende hen på Anna og Augusts venner fra København.
De førte sig frit og var klædt efter sidste mode.
Mange af dem var kommet i bil, der stod en hel række foran kirken, som de lokale mænd gik frem og tilbage og beundrede.
Augusts søster knugede sin taske.
Hendes hænder var lige så grove som hendes mors, hun var gammeljomfru,
havde Sigrid hørt Anna fortælle.
Og August var den eneste af de tre søskende, der havde fået lov til at uddanne sig.
-Jeg glæder mig, til vi er hjemme igen, sagde søsteren.
-	Det gør jeg også, sagde moren.
Augusts bror, der var lille og tynd og havde store, udstående ører, som lyset faldt igennem, stillede Sigrid et spørgsmål på en dialekt, hun ikke forstod.
Han så hende ikke i øjnene, men stirrede på hendes bryster.
Han spurgte igen, Sigrid kom til at svede, så det dryppede fra ærmebladene ned ad siden på hende.
-Han spørger, hvor gammel De er?
oversatte hans mor.
-	Fjorten et halvt, sagde hun.
- Jeg går i 2. mellem, tilføjede hun uopfordret.
Han nikkede uden at tage øjnene fra hendes bryster.
Festen foregik på Jørgensens Hotel, som var Faaborgs fineste.
Efter middagen og en lang række taler var der dans.
Knud bød frejdigt Annas veninder fra København op, og både han og Erik røg og drak i smug, opdagede Sigrid.
Augusts bror bød hende op, men havde tydeligvis ikke lært at danse.
Han svingede hende rundt, til hun blev svimmel,
og benyttede lejligheden til at klemme på hendes ene bryst.
Hun slap ham forbavset og takkede nej til den næste dans.
Lidt efter var der brudevals, lysekronen blev tændt, så alle kunne se det smukke, forelskede par.
Gæsterne begyndte at klappe i takt til musikken, mens de trak tættere og tættere sammen om brudeparret.
Sigrid stod ved siden af sin mor.
— Det er den store kærlighed, sukkede mor, mens hun klappede.
*1921.
Lyde fra gaden trængte ind i Anna og Augusts soveværelse.
Farven på tapetet gik igen i gardinerne.
Anna havde valgt begge dele, August havde ladet hende stå for indretningen.
Kort efter brylluppet var de flyttet fra lejligheden på Kultorvet til en større og mere fornem på den del af Østergade, der var nærmest Kongens Nytorv.
Jeg betaler bare, sagde han glad.
En brandsprøjte kørte forbi med ringende klokke, to avisdrenge råbte om kap med hinanden og med en kvinde, der prøvede at sælge uldne sokker.
August var for længst stået op og taget ud på sygebesøg.
Anna ville være stået op sammen med ham for at holde ham med selskab, mens han spiste morgenmad, men han hviskede: Bliv liggende, og trykkede et kys mod hendes pande.
— Det er bedre for dig.
Hun havde følt sig utilpas et par dage.
Haft kvalme og hovedpine, været svimmel.
Gode tegn i forhold til det, hun håbede på.
En sprække lys faldt ind mellem gardinerne.
Det
var sikkert langt op af formiddagen.
Jo mindre hun bestilte, jo mere træt blev hun.
Det var koldt, midt i februar, Anna trak dynen sammen om sig og faldt igen i søvn.
Det bankede forsigtigt på døren, frk. Larsen stak hovedet ind.
—	Vil fruen have morgenmad på sengen?
Anna rystede på hovedet.
—	Nej, tak, jeg står op nu.
De forkælede hende, frk. Larsen og August, hun ville snart være helt hjælpeløs.
Pigen havde været nede og hente kul, man kunne høre hende rumstere med kulspanden.
August havde indskærpet dem, at de ikke måtte spare på det, der skulle være varmt i hele lejligheden, så Anna ikke frøs.
Hun lagde sig på knæ ved toiletkummen og kastede næsten lydløst op.
Hun skulle have haft sit månedlige for ti dage siden.
Et snefnug dalede gennem luften, så flere.
Nu var luften fuld af dem, synet sendte en bølge af lykke gennem hende.
De lagde sig på gesimser og afsatser, dæmpede lydene udefra.
Frk. Larsen så skuffet ud, Anna havde kun nippet til den overdådige morgenmad.
Anna tvang et stykke brød med marmelade i sig.
—	Fruen skal ikke være bange for at blive tyk, sagde frk. Larsen.
Anna lo.
Hele formiddagen lå hun på sofaen i stuen og læste, om eftermiddagen mødtes hun med et par veninder.
Om aftenen gik hun og August i biografen, Panoptikon på Vesterbrogade, og så den nye film Lykkens Galoscher.
—	Hvordan har du det? spurgte han igen og igen.
—	Godt, sagde Anna.
— Ser jeg ikke sådan ud?
—	Jo! sagde han lykkelig.
En gang om ugen, mindst, havde de gæster.
Alle beundrede deres hjem og forsøgte at kopiere Annas særlige indretningsstil.
Hovedpinen tog af, kvalmen også.
Hun studerede sig selv med siden til i det store spejl i soveværelset og syntes, man kunne ane en bule på hendes mave.
Hun strøg forsigtigt over den og greb en dag frk. Larsen i at strikke på en lille trøje.
I fem uger troede hun, at hun var med barn, og
var det måske også, til hun en morgen vågnede med en varm, klistret fornemmelse mellem benene.
Hun stak en hånd ned og så bagefter på sine blodige fingre.
August trøstede hende.
-	Det skal nok lykkes.
Frk. Larsen lagde strikketøjet væk.
Anna gik rundt med en følelse af tomhed, hun savnede at have et arbejde.
Ella kom på besøg med sine børn, sidst i marts kom Astrid fra Faaborg.
Hun havde taget på og fået grå striber i håret.
Hun kunne ikke blive træt af at beundre Annas slanke linje og hendes indretning af lejligheden.
Astrid drømte om at flytte til København, men det ville Frederik ikke, der ville han ikke kunne få den samme position, som han havde i Faaborg.
Desuden ønskede han ikke, at hans børn skulle vokse op i en storby.
Astrid beklagede sig over de ældste, hun mistænkte Erik for at betale Knud for at lave hans opgaver.
Sigrid var blevet sær og holdt sig for meget for sig selv.
-Men du har børn, sagde Anna.
-	Det får du også.
-	Tror du?
-	Selvfølgelig.
-	Jeg er syvogtyve ...
-	Gid vi kunne bytte, sagde Astrid og sukkede.
-	Hvad mener du?
Skal du have én til?
Astrid nikkede.
-	Tillykke!
-Jeg er niogtredive, det er pinligt, hvad må folk ikke tænke?
-	Pyt!
Det er ikke din skyld.
-	Nej ...
-	Hvad siger Frederik?
-Han tager det pænt.
-	Hvornår skal det være?
-	Til oktober ...
Astrid lød dyster.
August kom hjem.
Astrid livede op og blev i godt humør, alt, hvad August sagde, fik hende til at bryde ud i latter og lovprisning af ham.
Hun blev mere og mere munter og løssluppen og opførte sig som en ung pige, tænkte Anna, der ikke havde set hende sådan før.
De gik på restaurant og i teatret og bagefter på en ny salon.
Astrid beundrede Annas frisure og nye kjole.
-	En vidunderlig mand har du også, sagde hun, da August var gået et øjeblik.
-	Det har du også selv.
Astrid sukkede.
-	Ja ... men Frederik er så alvorlig og bekymrer sig så meget!
Han ser undergang og ulykke alle vegne, lige nu taler han kun om Landmandsbanken, som han tror er ved at krakke.
August var kommet tilbage, han blev bleg.
-	Landmandsbanken?
-	Ja, Astrid lo.
-	Hvis det sker, sagde August eftertænksomt.
- Vil det få konsekvenser for alle i Danmark, ja, i hele Norden.
Han så på dem og hævede sit glas.
- Skål alligevel!
—	Skål! sagde de i munden på hinanden og hævede også deres.
*Joy var kommet i vandet og lå for svaj et stykke ude i bugten, men endnu havde ingen haft tid til at sejle i den.
De hvide sider lyste mod den stålgrå himmel, det var stille og lummert.
De var færdige med at spise.
Hans fik lov til at rejse sig fra bordet og løb ud i haven med den kæphest, mor havde haft med hjem til ham fra København.
Der var stille, far var ved at gennemgå deres karakterblad, det sidste før sommerferien.
Først Eriks, så Knuds og Sigrids.
Hun glædede sig, til han kom til hendes, 7,57 havde hun fået i gennemsnit på en skala, hvor 8 var den højeste karakter.
Det tal ville også komme til at stå på hendes realeksamensbevis.
Hun havde haft engelsk som valgfrit fag.
-	Godt, far nikkede anerkendende.
- Du har været flittig.
Noget ved hans tonefald gjorde hende urolig.
Hun så på
mor, men hun sad i sine egne tanker.
-	Så jeg skal i gymnasiet nu?
Skal jeg ikke?
Far?
Han så væk og rømmede sig.
-	Vi har besluttet, at du skal på handelsskole.
-	Nej! kom hun til at råbe.
- Nej, far ... mor?
Mor så op med et skyldbetynget udtryk i ansigtet.
-	I sagde ...
-	Tiden har ændret sig, og det har vores beslutning også, sagde far.
Der er ingen mening i at sende dig på gymnasiet.
Hun frøs pludselig.
-Jeg har lige så gode karakterer som Knud!
Jeg vil ikke på handelsskole, jamrede hun.
-	Du kan også komme på husholdningsskole, sagde far, vel vidende, at der ikke var noget, hun interesserede sig mindre for og var dårligere til.
Hendes hoved begyndte at koge, hun fik en klump i halsen, som hun sank og sank for ikke at komme til at græde.
-	Lad mig gå i gymnasiet, bad hun.
- Vil I ikke nok?
De reagerede ikke.
-	To af pigerne i min klasse skal i gymnasiet ...
jeg har bedre karakterer end dem.
Må jeg ikke nok?
Jeg ved, jeg kan klare det!
Jeg lover ...
-Det er ikke det, sagde far uhyggeligt rolig.
-	Hvad er det så?
Hun så fra den ene til den anden.
- Er det for at spare togbilletten?
Erik bøjede hovedet.
- Jeg kan cykle frem og tilbage til Svendborg.
Hvad som helst, hvis bare I vil give mig lov.
Anna gik i gymnasiet!
-Og hvad kom der ud af det, sagde mor.
- Andet end ulykke.
-	Det var dengang, tilføjede far.
— Det er andre tider nu, mere alvorlige.
Hun bønfaldt dem, men der var ikke noget at gøre.
Beslutningen var taget, sagde far, og den skulle hun nok blive glad for.
-Desuden er det rart for mor at have dig i nærheden, når den lille ny kommer.
Så var det derfor.
Hun knyttede hænderne i sine kjolelommer.
-	Sis? råbte Hans og red efter hende, da hun gik ned over græsplænen mod stranden.
-	Lad mig være.
Handelsskole, hun interesserede sig ikke for handel.
Hun havde glædet sig til at skulle til en anden by hver dag og gå i skole med nogen, hun havde noget til fælles med.
Hun sparkede til en sten, mens hun gik hen ad stranden.
Hele sommeren prøvede mor at gøre hende blød, men hun overgav sig ikke, før mor midt i august, en måned før forventet, nedkom med endnu en dreng.
Denne gang mistede hun mere blod end den forrige og fik også feber.
Lægen kom flere gange om dagen, bedstemor græd.
For anden gang i sit liv foldede Sigrid hænderne og bad.
Hvis mor overlevede, ville hun ikke klage mere over det med handelsskolen ...
Hendes bøn blev hørt.
Mor kom sig, men var i lang tid for svag til at tage sig af barnet.
Det gjorde en barneplejerske og frk. L og af og til også Sigrid, til hun sidst i august skulle begynde på handelsskolen.
Som forventet var der ingen i hendes klasse, hun havde lyst til at stifte nærmere bekendtskab med.
Og de fag, de skulle have, var kedelige, syntes hun, med undtagelse af regning og handels- og vekselret.
Men hun ville være den bedste, vise sine forældre at de havde begået en uretfærdighed og en stor fejl ved at nægte hende at komme i gymnasiet.
Som plaster på såret kom hendes far en dag med et helt nyt atlas til hende, hvor man kunne se de nye grænsedragninger og lande, der var opstået med freden efter den store krig.
Hver aften sad Sigrid og så på det og forestillede sig, hvor hun skulle rejse hen, når hun blev gammel nok.
Danmark havde fået Sønderjylland tilbage, bedstemor var lykkelig.
En skam bedstefar ikke oplevede det, sagde hun og græd.
Hun var begyndt at gå dårligt og kunne ikke længere rejse til København og besøge Anna.
Den nye lillebror skulle hedde Morten.
Anna og August kom i bil fra København for at være med til dåben midt i september og bragte en stemning af storby med sig.
Hele familien kredsede om dem.
Mor talte igen om at få tapetseret stuerne om og købe nye møbler.
Om hvor slank Anna var, og hvor uformelig hun selv var blevet efter det sidste barn.
Sigrid skurede sig i ansigtet for at få bumserne væk, og blev af mor beordret til at vaske hår, selvom det kun var en uge siden, hun sidst havde vasket det.
Hans blev vandkæmmet og fik matrostøj på, stod som altid og gemte sig bag Sigrid.
August lokkede ham frem og tryllede en mønt ud af næsen på ham.
-En gang til? bad han.
August
gjorde det igen, Hans var henrykt.
Mor lagde Morten i armene på Anna.
-	Du skal holde ham, sagde hun bestemt.
-	Det klæder dig, sagde far.
Anna så forelsket på spædbarnet,
August bøjede sig frem for at se med.
De fortalte om tante Ella, som de lige havde sagt farvel til.
Hun var på vej til Grønland nu med de to små.
Mor skuttede sig.
-	Stakkels dem, op i den kulde.
-	Hvornår mon vi ser dem igen? sagde bedstemor.
Efter aftensmaden spillede Anna og Sigrid firhændigt, mens
August og far røg en cigar sammen, og Erik og Knud hver sin cigaret.
Røgen lå tæt i stuen.
Hans rykkede forsigtigt August i ærmet.
—	En gang til? bad han.
August forbarmede sig over ham og trak en mønt til ud af næsen på ham, fire øre havde han nu.
—	Hvordan går det på den nye skole? spurgte Anna.
—	Godt, sagde Sigrid og sukkede.
To et halvt år skulle hun gå der og derefter være elev på et kontor eller i en forretning i halvandet, så var hun færdiguddannet handelsmedhjælper.
11.	kapitel
1924.
De sad på terrassen og spiste aftensmad, mor og far, Hans og Morten og Sigrid selv.
Hun havde bestemt menuen, ligesom når man havde fødselsdag.
For sidste gang, tænkte hun, og fik en klump i halsen.
Tag dig sammen, sagde hun til sig selv, hun var nitten, det var ikke for tidligt at flytte hjemmefra.
Erik og Knud var for længst flyttet til Odense, hvor Erik læste til ingeniør og Knud jura ligesom far.
Luften stod stille, men temperaturen var blevet mere menneskelig.
Alle havde stønnet over varmen tidligere på dagen, da hun gik rundt på kontoret og sagde farvel.
Roserne duftede, asketræet sitrede, det var, som om haven ville vise sig fra sin bedste side, nu hvor hun ikke længere skulle se på den hver dag.
Mor så på hendes tallerken.
—Du spiser ingenting,
har du rejsefeber?
Hun tvang en bid til i sig.
Hendes tøj var blevet pakket ned og sendt i forvejen til København, Anna havde fundet et værelse til hende på et pensionat i Nørre Søgade, ikke langt fra hvor hun selv og onkel August boede.
De to små snakkede, Hans skulle begynde i skole om et par uger.
-	Har du vist far din anbefaling? spurgte mor.
Sigrid rejste sig og hentede den.
Anbefaling, stod der under firmaets logo og den trykte tekst, hun efterhånden kunne udenad:
J.J. LARSEN
Grundlagt 1860
ODENSE-NYBORG-FAABORG Korn- og Foderstof-Forretning Skibsrederi
Telegram-adresse:
FODERSTOF
Scotts & Watkins code
Telefon adresse: J.J. Larsen (4 centrallinjer)
Statstelefon nr. 15
Frøken Sigrid Kristensen har varet ansat i mit Firma i Faaborg som Elev fra den 17. April 1923 og har hovedsageligt varet beskaftiget med Maskinskrivning, Bogholderi samt i øvrigt med det på et Kontor forefaldende Arbejde.
Frk. Kristensen har varet meget nidkar med sit Arbejde og har tidført, hvad der er blevet hende paalagt, til min Julde Tilfredshed.
Frk. Kristensen ønsker at forlade sin Plads til 1ste August for at gennemgaa et 3-Maaneders Kursus i Stenografi i København, og jeg havde meget gerne beholdt Frk. Kristensen, da jeg er meget tilfreds med hendes Arbejde.
Hvis
Frk. Kristensen atter søger Plads,
er jeg sikker paa, hun vil udfylde den Plads, hun er Ansøger til, helt og holdent.
Faaborg, den 24. Juli 1924.
Far nikkede anerkendende.
Han var kommet til at se gammel ud, mor også, syntes Sigrid pludselig, og fik dårlig samvittighed over at efterlade dem med de to små.
En frk. K var rejst og blevet erstattet af en frk. P. Ingen af dem var så dygtige som frk. L, sagde mor og klagede over, at det blev sværere og sværere at få dygtige tjenestefolk.
Bedstemor skulle mor også tage sig af.
Hun blev mere og mere glemsom og kunne ikke længere finde vej det korte stykke fra sit hjem til deres.
Alle de unge piger, mor ansatte til at hjælpe den gamle kvinde, forsvandt efter kort tid, nogle med et par af hendes sølvskeer eller gafler i kufferten.
Sigrid havde besøgt hende samme eftermiddag for at sige farvel.
Der lugtede af urin i den lave stue.
-	Dér må du ikke sætte dig, sagde bedstemor.
-	Hvorfor ikke?
Hun rejste sig forbavset.
-	Der skal Sigrid sidde.
-	Men bedstemor ...
det er jo mig!
Bedstemor havde set skeptisk på hende.
Pigen kom ind med desserten, arme riddere havde Sigrid valgt for de to smås skyld.
-Det er kun for tre måneder, sagde mor som en besværgelse, som om hun vidste, at Sigrid drømte om at blive i København i længere tid, måske for altid.
Derfor måtte Hans heller ikke få hendes værelse, som han så gerne ville, fordi det var
større end hans eget.
Det skulle stå, som det var, sagde mor, til Sigrid kom tilbage.
Onkel August hentede hende på Hovedbanegården.
Anna skulle også have været der, men var blevet sløj.
Han kørte hende til pensionatet, der lå på første sal i hovedhuset, ud mod Nørre Søgade og Sortedamssøen, og bar hendes kuffert op.
Det havde syv værelser, hendes var det mindste og lå ud til baggården.
Væggene var vissengrønne og møbleringen skrabet, under sengen stod en potte og på kommoden en servante.
Sigrid åbnede vinduet og indsnusede byens forskellige lugte.
Man kunne høre nogen tale sammen et sted i gården, dæmpet, som om de planlagde lyssky ting, en kat mjavede, eller var det et spædbarn, der græd?
Døren til retiraderne klaprede, en kvinde lo, i en gård længere inde spillede nogen på harmonika.
En bølge af fryd gik gennem hende, hun lagde sig på sengen med alt tøjet på og smilede for sig selv.
Der var fire dage, til stenografikurset skulle begynde, hun havde skrevet en liste over ting, hun skulle se inden, men først skulle hun besøge Anna.
Hun tog sin pæneste sommerkjole på og den stråhat med bånd om, hun havde fået af sin mor i afrejsegave.
Varmen stod stille mellem bygningerne, forretningerne havde rullet deres markiser ned, så varerne ikke blev fordærvede.
En sursød lugt stod op fra rendestene og skraldekasser.
Sigrid gik uden om en hestepære, over gaden og ind i skyggen på den anden side for at tage sit kort over byen frem.
Hun fandt vej til Østergade, de boede i nr. 5, tæt på Kongens Nytorv, i en lejlighed, som en af onkel Augusts forbindelser havde skaffet dem.
Frk. Larsen, moster Annas og onkel Augusts husbestyrerinde, lukkede op, deres pige tog Sigrids hat.
Anna kom ud i en smuk, ny kjole.
Hendes øjne virkede større og mere blå, end de plejede og hendes hud mere hvid og perlemorsagtig.
-Sigrid!
De omfavnede hinanden.
En krattende lyd af kløer afslørede, at Annas lille hund Flaks nærmede sig.
Hunden dansede rundt om Sigrid og sprang gøende op ad hende.
-	Han er glad for at se dig, og det er jeg også!
Kom ...
Anna tog Sigrids hånd, som da hun var en lille pige, og
førte hende gennem forstuen og spisestuen ind i dagligstuen.
Møblerne var af mahogni og polstret med stribet betræk.
Gardinerne draperede i flere lag, de yderste tunge og mørke.
De inderste, florlette med kniplinger, lå hen ad gulvet.
Der var malerier på væggene og orientalske tæpper på gulvet og en piedestal med en stor viftepalme på.
Mellem to vinduer stod det flygel, onkel August havde givet Anna i morgengave.
-	Hvad synes du? spurgte hun.
- Kan du lide det?
Sigrid nikkede og gik hen til en reol, der stod i et hjørne,
fuld af læderindbundne bøger.
Oven på den stod to af de ting, Anna havde haft med hjem fra Grønland, som hun ikke kunne blive træt af at se på.
En model af en kajak var den ene, lavet af hvalrostand og afhåret sælskind, med skydetelt, harpun og pagaj.
Den anden en model af en hundeslæde, med et spand af fem hunde.
Der sad en kusk på slæden i hvid
anorak med en lang pisk i hånden og hætten trukket op, så man ikke kunne se, han ikke havde noget ansigt.
På væggen over hang den lange, snoede narhvaltand, Anna havde fået som betaling for at skære en tandbyld på en storfangers kone.
De to kvinder slog sig ned, frk. Larsen kom ind med limonade.
Anna havde det varmt og bad hende åbne vinduet.
Sveden perlede på hendes ansigt og fik det til at glinse.
Flaks kredsede om Sigrid.
Når Anna ikke lagde mærke til det, skubbede hun den væk.
Dens muskuløse bagkrop og store, udstående øjne, der havde et uhyggeligt menneskeligt udtryk, fyldte hende med væmmelse.
De talte om Robert og Ella, der var på vej hjem fra Grønland med Vibe og lille Helge, der efterhånden var blevet fire år.
-	Tiden går, sagde Anna.
- Kom op til mor, fortsatte hun til Flaks.
Den sprang op på skødet af hende og slikkede hende i ansigtet.
Anna lo og kærtegnede den og talte til den, som om den forstod.
-	Kan du vise Sigrid din dukke?
Hunden sprang ned og løb ud af stuen for et øjeblik efter at komme tilbage med en tøj dukke mellem tænderne, som den lagde for fødderne af Sigrid.
Den stod ligesom afventende og så på hende med sine uhyggelige øjne.
-	Hvad skal jeg gøre? spurgte hun usikkert.
Anna blottede sine regelmæssige, kridhvide tænder i et smil.
-	Tag den! sagde hun.
Sigrid rakte hånden ned, men hunden var hurtigere og snuppede dukken først.
Den løb rundt i stuen med den som i triumf, mens den ruskede den ihærdigt.
Anna lo, til hun fik hoste af det.
-	Skal jeg dunke dig i ryggen? spurgte Sigrid, da hosten blev ved.
Anna rystede på hovedet.
-	Du skal ikke være bange, sagde hun.
— Jeg har været hos lægen, jeg fejler ikke noget ... uh.
Hun skuttede sig.
-	Fryser du?
Sigrid rejste sig.
- Skal jeg lukke vinduet?
-Ja, tak.
Hun ringede på frk. Larsen og bad hende om at
komme med te.
-	Skal vi spille firhændigt? spurgte Sigrid, da de havde drukket den.
De satte sig til flygelet og blev siddende der, til onkel August kom hjem.
Han og Anna inviterede Sigrid til at spise med, bagefter gik de i biografen alle tre.
Sigrid sad ved siden af Anna, musikken begyndte, det blev mørkt, tæppet trukket fra.
Sigrid lænede sig tilbage i sædet og smilede bredt.
*Annas øjne blev tunge, hun lå på sofaen og læste.
Det var blevet sent aftenen før, de havde været på besøg hos Robert og Ella, der for nylig var kommet hjem.
De skulle være i Danmark et helt år denne gang.
Robert havde orlov fra sit embede på Grønland og skulle arbejde for Styrelsen i København så længe.
Han og August havde talt om slædehunde hele aftenen.
-	Lad os tale om noget andet, sagde Ella.
— Nu er vi her, det er stadig varmt og sommer!
Vibe var blevet stor og alvorlig og havde fået sine egne hunde og sin egen slæde.
Hun ville snart blive en bedre kusk end sin far, mente Ella.
-	Kan du huske mig? spurgte Anna.
Vibe havde set længe på hende og rystet på hovedet.
Helge var bange for træer, fortalte hun overbærende.
Som alle andre børn forelskede han sig straks i August.
Både Ella og Robert havde overbragt hilsner, Anna havde spurgt og spurgt til alle dem, hun kendte deroppe.
-	Nu sidder vi også bare og snakker om Grønland, sagde Ella flere timer senere.
Børnene var blevet sendt i seng, Robert havde hentet en flaske cognac og et par cigarer, Ella tændte en cigaret.
-	Er det ikke skønt? sagde hun.
— At være hjemme!
Robert pulsede på cigaren og glædede sig til at komme tilbage
til Grønland, sagde han.
Det sted i verden, han følte sig mest hjemme.
Han fortalte om en konflikt, han havde med nogle lagtingsmænd, der ikke ville deres eget eller Grønlands bedste.
Røgen bølgede i stuen, Anna fik hoste.
Den blev ved og ved, August åbnede et vindue, Ella dunkede hende i ryggen.
Hun tog sit lommetørklæde frem og opdagede bagefter et par bittesmå røde stænk på det.
-	Mere?
Robert holdt flasken frem.
-	Ja, tak!
Hun løftede sit glas.
Hosten var forsvundet, de havde moret sig til langt ud på natten.
Anna lukkede bogen og rejste sig fra sofaen.
August kom hjem for at spise frokost, bagefter skulle han ud at se til en hest på en gård et stykke uden for byen.
Han satte en hat på hovedet og tog sin store taske.
-	Tag med! sagde han til Anna.
- Så får du lidt frisk luft.
Hun tog en let kåbe på over sin sommerkjole.
August havde
faet ny bil, en Ford T, sæderne duftede af læder.
-	Mmmh, sagde Anna.
Han lagde en hånd på hendes knæ og gav det et klem.
Solen skinnede, himlen var dybt blå, her og der med sorte skyer fra de stubmarker, man var ved at brænde af.
Et sted var ilden kommet ud af kontrol, meterhøje flammer farvede himlen rød.
Røgen bølgede over vejen og trængte ind i bilen, så de kom til at hoste.
Anna fandt sit lommetørklæde frem og holdt det for munden.
Kold af skræk
så hun bagefter på den røde blomst, der var vokset frem på det.
-	Hvad er der?
August så på hende.
Hun fik kuldegysninger.
-	Fryser du?
-	Nej ...
Anna viste ham lommetørklædet.
En hund løb over vejen,
August slog et sving for ikke at ramme den, han knugede rattet.
-	Du må gå til læge igen.
-Ja.
-	I morgen, lover du det?
Anna nikkede.
To dage efter sad de igen i bilen, denne gang med Annas kuffert spændt på bagklappen.
De var på vej over Sjælland til Nakkebølle Sanatorium på Fyn, ikke langt fra Faaborg.
Hun skulle være betalingspatient hos overlægen der, dr. Helms, en ildsjæl, der praktiserede de mest moderne metoder til behandling af tuberkulose.
Det havde næsten været en lettelse at fa vide, at hun var syg.
At det ikke var dovenskab eller forkælelse, der gjorde hende så træt, at hun ingenting kunne, men kun drømte om at gå i seng igen og sove fra det øjeblik, hun var stået op.
Hun tog Augusts hånd fra rattet og kyssede dens varme, bløde inderside.
Ingen kunne sige, hvor længe de skulle undvære hinanden.
En smal, kringlet vej førte det sidste stykke gennem skoven til sanatoriet, der lå tæt på fjorden.
Det hvide slot blev det kaldt, den imposante hovedbygning var i to etager med høje, buede vinduer og glaserede tegl på taget, et fornemt tårn og højt spir.
Overfor den lå en lavere bygning i samme stil, hvor man havde laboratorium.
Længere væk en stald, sanatoriet havde sit eget landbrug, og bag den lå et kapel og endnu længere væk et krematorium.
Det hele var omkranset af en stor park.
En lysende grøn plæne førte fra hovedbygningen ned til fjorden og en lille badebro.
August fulgte hende ind, der lugtede af kemikalier, man kunne høre nogen hoste.
Han standsede for at se efter nogen, som kunne tage imod dem.
-	Det skal nok gå, sagde han, vist mere til sig selv end til Anna.
-	Ja, sagde hun.
-Jeg forstår det ikke.
Han omfavnede og knugede hende.
- Du er smukkere og ser mere rask ud end nogensinde.
-	Nej, sagde hun og drejede hovedet, da han ville kysse hende.
- Du må ikke ... det er nok, at en af os er syg.
To sygeplejersker kom ud for at hente hende, hun hørte Augusts bil starte og køre væk.
Som alle nye patienter skulle Anna først igennem en tre ugers liggekur,
forklarede den ene sygeplejerske, hvor hun ikke måtte stå ud af sengen, heller ikke for at gå på toilettet.
Alt, selv tandbørstning, skulle man overlade til personalet.
Det var heller ikke tilladt at skrive breve, kun at læse dem, man modtog.
De klædte hende af og gav hende hospitalstøj på.
Førte hende hen ad gangen i stueetagen af hovedbygningen til en tosengsstue.
Man kunne høre nogen hoste på den store fællesstue, der lå på første sal.
Anna lagde sig, vinduet stod på vid gab, frisk luft var en del af kuren.
I den anden seng lå en ung kvinde, fru Høgh, der også var nyankommen.
Hun var gift med en landmand, der heldigvis først efter høsten havde fundet det nødvendigt at køre hende til lægen, sagde hun.
Hun sad og strikkede, en af de få aktiviteter, man måtte udføre, på en trøje til det yngste af sine fem børn.
—	Har De børn?
Anna rystede på hovedet.
Den ene efter den anden sluttede sig til koret af hostende oppe ovenpå.
—Godt man ikke ligger der, sagde fru Høgh.
— Så ville man ikke få lukket et øje.
Det ekstra mellemrum, hun havde mellem fortænderne, fik hende til at se munter ud, også når hun ikke var det.
En sygeplejerske kom ind med to bækkener, lidt efter kom en anden ind med to termometre.
Fem gange om dagen skulle patienterne tage deres temperatur, som alt andet her på klokkeslæt.
Resultatet blev ført ind på den temperaturkurve, der hang for enden af hver seng.
Fru Høgh tog igen sit strikketøj, Anna sin bog.
Men hun kunne ikke læse, ikke tænke på andet end det, der stille og
roligt havde overtaget hendes krop og hele hendes liv.
Fuglene sang, vandet glimtede mellem træerne, en let vind fik gardinerne til at vaje.
-	Det smitter!
fru Høgh begyndte også at hoste.
Hun blev ved og ved, hev efter vejret mellem hvert host.
-	Skal jeg ringe?
Anna rakte ud efter klokken.
Fru Høgh rystede på hovedet og spyttede blodigt slim ud i den spytflaske, alle patienter blev udstyret med og skulle have med sig overalt.
Lidt efter lidt ebbede hosten ud, fru Høgh lænede sig tilbage på puden og tørrede sveden af panden.
— Det er en lettelse ...
ikke at skulle skjule ...
man er syg, stønnede hun.
Anna nikkede og tog sin bog.
*Stenografikurset fandt sted i et køligt, højloftet lokale i St. Kannikestræde i den ældste del af byen, tæt på domkirken og universitetet.
Underviseren var en yngre mand, der svedte kraftigt i augustvarmen.
Hans nålestribede vest var ved at briste over maven.
Det var en videnskab, sagde han, en ældgammel kunst, de nu skulle til at lære.
Han pegede på en af kursisterne og bad ham om at fortælle, hvad han havde set på vej fra sit hjem til St. Kannikestræde.
Mens kursisten fortalte, fyldte underviseren simultant tavlen med rækker af kryptiske tegn.
En dygtig stenograf kunne skrive lige så hurtigt som den, han skulle tolke, talte.
Man brugte stenografer mange steder, på kontorer, i retssale og i Folketinget ikke mindst, hvor alt, hvad der blev sagt, blev stenograferet ned.
Man
kunne også specialisere sig og blive fagstenograf, som var de højst betalte.
Sigrid var fyr og flamme, hurtigheden ved faget tiltalte hende og friheden til selv at komponere dele af tegnene.
Hun så sig selv sidde i folketingssalen, så i en retssal, på én gang synlig for alle og usynlig.
De skulle bruge Alfred Worms system, som sammen med det Gabelberger-Dessauske system var det mest udbredte.
Hun købte hans bog, Letfattelig dansk Stenografi på vej hjem.
Det var trykkende varmt og overskyet.
Der gik et par unge kvinder foran hende ned gennem Købmagergade.
Deres hår var klippet kort i en frisure, der fremhævede nakken, deres kjoler gik kun til knæet.
Sigrid havde ikke råd til at købe en ny kjole, men hun overvejede at få klippet sit lange hår af i samme frisure som de to, der gik foran.
Hendes mor ville blive ked af det, men hun var gammel nok til selv at bestemme.
Hun krydsede allerede hjemmevant gennem gaderne bag om Købmagergade til Østergade og skubbede den tunge hoveddør til nr. 5 op, som om hun boede der.
Al Handel og Opbæring af Kul og Brændsel henvises til Køkkentrappen, stod der diskret ved hovedtrappen.
Alt
Tiggeri forbydes.
Men Sigrid skulle hverken tigge eller bære noget op, men besøge sin moster.
Hun ringede på, man kunne høre Flaks gø.
Frk. Larsen lukkede op.
—Har De en aftale? spurgte hun, som om Sigrid havde opsøgt onkel August i hans dyrlægepraksis.
—	Nej, sagde hun.
— Eller det vil sige ja, jeg skal besøge min moster.
- Fruen, tilføjede hun, da frk. Larsen blev ved med at se undrende ud.
-Hun er ikke hjemme.
-	Jeg bliver og venter.
-	Beklager ...
Frk. Larsen lød afvisende.
- Det kan De ikke, fruen kommer ikke foreløbig.
Døren faldt i.
Sigrid gik langsomt og modvilligt ned ad trappen.
Nede på gaden satte hun kurs mod et par butikker, forhørte sig på må og fa om priser på kjoler i den nye mode a la garconne og spurgte i et par frisørsaloner om prisen på klipning, mens hun spekulerede over, hvor Anna var, og hvorfor hun havde glemt deres aftale.
Det var lunt, fluerne kredsede om et spand bryggerheste, der stampede og virrede med hovedet.
Kusken sad og sov med tømmen i hænderne.
Tjenestepiger løb op og ned ad trapperne til kælderbutikker med deres kurv over armen og så lige så storsnudede ud som deres herskab.
Sigrid standsede, hun måtte have kortet frem for at finde tilbage til pensionatet.
Efter aftensmaden satte hun sig ind på sit værelse og øvede sig på de tegn og regler, de havde lært på kurset den dag.
Vinduet stod åbent, lydene fra gården blandede sig med dem fra gaden på den anden side.
Midt i det hele fløjtede en solsort.
Det bankede på hendes dør.
-	Frk. Kristensen, der er telefon, lød det udefra.
Telefonen stod i forstuen, så man kunne tale i fred, medmindre der var kø.
Det var Sigrids mor.
-	Anna er syg, sagde hun.
Sigrid blev bange.
-	Hvad fejler hun?
Der var stille i den anden ende, hun syntes, hun kunne høre vandet.
- Mor?
-Ja.
-	Græder du?
Hvad fejler hun?
-	Tuberkulose, du må ikke sige det til nogen.
Mor lød indtrængende.
Sigrid kastede et blik over skulderen for at sikre sig, at hun var alene i forstuen.
- Hun dør ikke, vel?
-	Nej, selvfølgelig, sagde mor.
- Hun er på Nakkebølle, de er dygtige og tager sig godt af hende.
-Jegvil besøge hende!
-	Det må du ikke.
Det er der ingen, der må, ikke engang August, på grund af smitte.
Hvordan har du det?
-	Godt, forsikrede Sigrid og lovede igen mor at holde tæt med, hvad Anna fejlede.
Hun gik tilbage til sit værelse og lagde stenografiøvelserne til side for at skrive et brev til Anna.
Den lille figur af narhvalstand, hun havde faet af hende, stod på bordet.
Hun tog den op og holdt fast om den.
Måske havde den virkelig en magisk kraft.
-	Gør hende rask, hviskede hun.
— Gør Anna rask.
12.	kapitel
Anna lænede sig stopmæt tilbage i sengen.
De havde spist morgenmad bestående af en tallerken grød med en smørklat på, to stykker hvedebrød med ost, et blødkogt æg, et stort glas mælk og en kop kaffe.
En sygeplejerske kom ind efter bakkerne.
-Fru Høgh, sagde hun og så bebrejdende på det stykke brød, fru Høgh havde levnet.
- Vil De ikke være rask?
-	Jo, sukkede fru Høgh og tvang det i sig bid for bid.
Sygeplejersken gik.
Anna blundede, lidt efter kom to portører ind for at hente hende.
-	Held og lykke, sagde fru Høgh.
Liggende i sin seng blev hun kørt ned ad gangen til et undersøgelsesrum, hvor dr. Helms, en reservelæge og to sygeplejersker ventede.
Hun blev løftet over på en briks.
Dr. Helms var en høj, mager mand sidst i halvtredserne.
Hver morgen kunne de patienter, der vågnede tidligt, se ham forlade overlægeboligen, der lå på den anden side af den store plæne inde mellem træerne.
Her boede han med sin kone og to døtre, tre havde de haft, men en var død af tuberkulose.
Han var altid praktisk klædt med bredskygget hat og lange støvler på og en kikkert i hånden, når han gik ned mod sivskoven for at se på fugle.
De var hans store passion, han havde
skrevet artikler og små bøger om fugle, blandt andet Fuglene ved Nakkebøllefjord og Danske Fugle ved Hus og Have.
Han holdt foredrag i radioen og i et utal af foreninger og havde endda været på Grønland for at studere fuglelivet dér.
Når han kom tilbage fra sin morgenvandring med notesbogen fuld af observationer og skitser, skiftede han til kittel og gik over i hovedbygningen for at tage sig af sine syge artsfæller.
Dr. Helms tog stetoskopet frem, mens sygeplejerskerne knappede Annas bluse op, ikke mere end nødvendigt, understregede dr. Helms, der var blufærdigt anlagt.
Han lyttede til hendes lunger og spurgte til hendes ophold på Grønland.
Det var der, hun var blevet smittet, mente han.
Ganske vist sagde man, at ingen af de danske læger, som arbejdede på Grønland, var blevet smittet, men man så flere og flere smittede sygeplejersker, der jo var i tættere kontakt med patienterne, og det samme måtte vel gælde en tandlæge.
Han spurgte, hvilke fugle hun havde set.
-	Fjeldrype?
-Ja.
-	Gråsisken?
-	Det tror jeg.
-	Snespurv?
Hun nikkede.
-	Lapværling?
Har De set lapværling?
En lille fugl med en rødbrun stribe over nakken og en hvid stribe bagtil?
-Det ved jeg ikke.
-	Hvad med stor præstekrave?
Eller sortgrå ryle?
Odinshane?
Anna rystede på hovedet og stivnede.
Reservelægen havde rakt dr. Helms et instrument.
Et meget langt, tyndt metalrør med indsat lys, som skulle føres
ned gennem halsen til luftrøret, så man kunne undersøge bronkierne og tage vævsprøver.
En bronkoskopi, som alle patienter skulle igennem i begyndelsen af deres indlæggelse.
-Gab!
Dr. Helms stak en slags metalnæb ind i munden på hende for at holde den åben, så han kunne føre metalrøret ned.
Reservelægen holdt hendes hoved fast, de to sygeplejersker hendes krop.
Hun kæmpede for at få luft.
-	De skal ikke være bange, sagde reservelægen.
- De bliver ikke kvalt.
Dr. Helms arbejdede koncentreret,
førte ting ned gennem metalrøret og trak dem op for at føre noget nyt ned og trække det op, undersøgte og tog prøver.
Endelig blev selve metalrøret trukket op og næbbet taget ud, så hun kunne lukke munden.
-	Sådan! sagde den ene sygeplejerske.
- Det klarede De fint.
Den anden
så på uret.
-	Fem minutter!
Nogle gange tager det tyve eller endnu mere.
Det var kun den øverste del af Annas ene lunge, der var angrebet, sagde dr. Helms, da han nogle dage efter gik stuegang og havde analyseret de prøver, han havde taget ved bronkoskopien.
-De skal nok blive rask.
Han blev stående ved hendes seng.
- Hvad med havørn?
Så
De nogen af dem?
-	Desværre, sagde hun, stadig hæs efter undersøgelsen.
Han vendte sig mod fru Høgh, hvis hele venstre lunge
var angrebet, og foreslog lungepustning, som betød, at man punkterede den syge lunge for at fa den til at falde sammen
og indkapsle tuberklerne.
Når det var sket, var man i princippet rask, men behandlingen skulle gentages en gang om måneden, ellers ville lungen folde sig ud igen, og sygdommen blomstre op.
Fru Høgh lyttede bekymret.
-	Hvad koster det?
Dr. Helms nævnte et beløb.
-	Tænk over det, sagde han og gik videre med sit følge af reservelæger og sygeplejersker.
-	Det går min mand ikke med til, sagde fru Høgh.
Hun havde ikke hørt fra ham endnu, han havde travlt på gården og med de fem børn, han nu var alene om.
-Hvis bare jeg vidste, hvordan de har det, fortsatte hun.
- De små især.
Var nogle af dem blevet smittet?
Det vidste hun ikke.
Ligesom ingen af dem, heller ikke de store, havde fået at vide, hvor deres mor var, eller hvad hun fejlede.
Hvis det rygtedes, ville folk holde sig fra gården og ikke længere købe deres produkter.
Posten kom med brev fra August, så overstrømmende kærligt, at Anna fik tårer i øjnene.
Det susede i trækronerne.
Hvide skyer for over den septemberblå himmel, solen kom og gik.
De to kvinder blundede og vågnede igen, fru Høgh tog sit strikketøj.
-	Sikke et driverliv, sagde hun.
-	Ja
... Anna tog sin bog, men orkede ikke at læse i den.
Døren gik op, en sygeplejerske kom ind med to termometre.
-	38,1, sukkede fru Høgh.
Anna var heldig, hendes var kun på 38,0, det gik den rigtige vej.
Sygeplejersken førte tallene ind og gik.
Kort efter kom en anden ind med et stort glas mælk til hver og to stykker
hvedebrød med smør.
Anna arbejdede sig igennem det første stykke, fru Høgh var ikke begyndt på sit.
—	Jeg kan ikke, sagde hun.
—	De skal, sagde Anna.
- Tænk på Deres børn, spis!
Hun satte tænderne i det næste stykke.
Fru Høgh tog en bid.
*Der var travlhed i salonen, frisørinden kom hen og stillede sig bag Sigrid.
Hun kørte en hånd gennem hendes lange hår, mens hun betragtede hende med hovedet på skrå.
-	De skal klippes?
-	På samme måde som mig.
Frk. Nissen, der havde siddet på en stol langs væggen, rejste sig og kom hen.
Hun boede ligesom Sigrid på pensionatet i Nørre Søgade.
-	Pæn frisure, havde Sigrid sagt, en dag de passerede hinanden i gangen.
Frk.
Nissen havde fået håret klippet, så det fulgte hagen og man kunne se kløften i hendes nakke.
-	Tak!
-	Hvor bliver De klippet?
Frk. Nissen havde fortalt det og tilbudt at gå med Sigrid derhen.
De havde snakket sammen på vejen, frk. Nissen sad på kontor om dagen og gik på skole om aftenen for at lære engelsk.
-	Engelsk?
Det kunne jeg godt tænke mig, sagde Sigrid.
Det var ikke dyrt, sagde frk. Nissen, og krævede ingen
særlige kvalifikationer.
Når kurset til sommer var slut, ville hun rejse ud for at bruge det, hun havde lært.
-	Hvorhen? spurgte Sigrid og beundrede allerede frk. Nissen næsten lige så meget, som hun beundrede Anna.
-	England, sagde hun, og måske også Amerika.
- De kan tage med, hvis De har lyst?
-Det har jeg, men det kan jeg ikke, sagde Sigrid.
-	Hvorfor ikke?
-	Min mor ... begyndte hun.
- Mine forældre vil ikke bryde sig om det, de regner med, at jeg kommer tilbage.
Frk. Nissen så på hende og svingede med sit korte hår.
-	De er fyldt nitten?
-Ja.
-	Flyttet hjemmefra?
-	Ja ... men ...
Hun gik i stå, hvordan skulle hun forklare for andre, hvad der holdt hende tilbage, når hun ikke kunne forklare det for sig selv.
De passerede en hørkrambutik, ved siden af de blanke hjul, der trak kaffekværnen, hang en reklame for tobak.
En kvinde med kort bølget hår og et drømmende udtryk i ansigtet holdt en cigaret i den ene hånd.
Hun stod på dækket af et stort skib, røgen fra cigaretten blev til små skyer, der fortonede sig i horisonten.
Jeg kunne også begynde at ryge, tænkte Sigrid.
Det fik én til at se mere voksen og selvstændig ud.
Frisørinden børstede Sigrids hår helt glat, så tog hun saksen.
Sigrid trak vejret dybt, nu var der ingen vej tilbage.
Hvad ville hendes mor sige?
Hun ville komme til København ugen efter for at opsøge en dygtig gynækolog.
Hun skulle bo hos onkel August og selvfølgelig besøge Sigrid.
Saksen knirkede.
Lidt efter flød gulvet med hendes afklippede hår, frk. Nissen blinkede opmuntrende fra sin plads.
-	Det klæder Dem!
-	Synes De?
Sigrid kastede med hovedet og drejede det fra side til side for at mærke letheden.
Hendes mor var bleg og gik langsomt og let krumbøjet hen ad perronen.
Hun havde fået problemer med underlivet, efter hun havde født Hans, og efter Morten var det blevet helt slemt.
Lægen i Faaborg havde ordineret daglige udskylninger.
Heldigvis havde frk. P forstand på den slags og kunne hjælpe hende, havde hun skrevet.
Sigrid tog hendes arm.
Mor havde ikke kommenteret frisuren.
De tog sporvognen, linje 11, der kørte hele vejen gennem Frederiksberggade over Vimmelskaftet til Kongens Nytorv.
Onkel August ville have hentet mor i bil, men var blevet kaldt ud til sygebesøg.
Mor lænede sig frem og gav Sigrids hånd et klem.
—	Nu kommer du snart hjem!
Du kan tro, de små glæder sig.
Og far og jeg selvfølgelig også.
Blussende fortalte Sigrid om frk. Nissen og engelskkurset.
Mor lyttede med et forpint udtryk.
—	Jeg vil gerne gå på sådan et kursus, når stenografikurset er slut.
—	Hvorfor?
Mor lød urolig.
- Hvad skal du med det?
—	Det er godt at kunne engelsk.
—	Og hvem skulle betale det?
Vi har betalt stenografikurset, vi kan ikke blive ved.
Det skulle hun selv, sagde Sigrid.
Hun ville finde et arbejde, så hun ligesom frk. Nissen kunne tjene penge om dagen til at gå på skole om aftenen.
—	Hvilken slags? spurgte mor uden at tage blikket fra mylderet på gaden.
—	Hvad som helst.
Mor nikkede.
-	Vi kan spørge onkel August, sagde hun.
- Måske kan han trække i trådene.
Sigrid svingede med håret.
- Hvad siger du, mor, kan du lide det?
Udtrykket i mors ansigt ændrede sig ikke.
-Du var så yndig med det lange hår, men det er måske også en idé, du har fra frk. Nissen?
De stod af, Sigrid tog mors kuffert.
Frk. Larsen lukkede dem ind, og kort efter kom onkel August hjem.
Han så glad ud, han havde været i kontakt med overlægen på Nakkebølle, som havde lovet, at Anna ville blive rask.
Hun skulle blive på sanatoriet et stykke tid for at komme til kræfter, men hendes lunger var ikke alvorligt angrebet.
På et øjeblik forsvandt den mørke sky, der havde hængt over dem, og verden blev igen sig selv.
-	Hurra! sagde Sigrid.
-	Pæn frisure, sagde onkel August.
*Vinden susede i det store bøgetræ midt på plænen, som Anna kunne se fra sin seng.
Det var begyndt at blive rødt i toppen, træerne bag havde fået gule pletter.
Hun var alene på stuen, fru Høgh var blevet kørt til lungepustning.
To sygeplejersker kom ind.
-	Er De klar? spurgte den ene.
Anna nikkede.
Hendes liggekur var slut, hun skulle op for første gang i tre uger.
Hun svingede benene ud over kanten af sengen og fik tøfler på.
-	Så, fru August Jensen!
Sygeplejerskerne tog hver sin arm, så hun kunne støtte sig til dem.
-	Det er ikke nødvendigt, skulle hun til at sige.
- Jeg kan godt gå selv.
Men i det samme gav hendes knæ efter, og hun hang forbavset i sygeplejerskernes arme.
-Sådan har alle det efter en liggekur, trøstede de hende.
Langsomt, og som om hun aldrig havde prøvet det før, satte
hun den ene fod foran den anden hen over gulvet.
De kom ud på gangen.
Den virkede længere og bredere, end hun huskede, nærmest endeløs.
Lyset faldt ind ad de høje, smukt buede vinduer og bølgede over gulvet.
Personale gik til og fra, som altid kunne man høre nogen hoste.
Hele tiden truede benene med at give efter under hende.
Ti, tyve meter nede ad gangen var hun så udmattet, at hun måtte standse og støtte sig til en vindueskarm.
Hun kiggede ud og så en kiste blive båret ud af bagdøren og lagt på sanatoriets hestetrukne rustvogn.
-	Kom, sagde den ene sygeplejerske.
Anna slap vindueskarmen og stavrede videre ned ad gangen.
Det sidste stykke tilbage til stuen rystede hun af anstrengelse, aldrig havde hun følt sig så svag og elendig.
Hun lagde sig på sengen og faldt straks i søvn.
Fru Høgh kom tilbage, Anna satte sig op.
-	Var det slemt?
Fru Høgh rystede på hovedet og så som altid ud, som om hun smilede.
Dr. Helms var dygtig, sagde hun, fiks på fingrene på trods af sine store hænder.
Han stak et tyndt rør direkte igennem huden mellem to ribben, ind til lungehinden.
Så pustede han i røret, til lungen faldt sammen.
-	Jeg synes allerede ...
jeg har det bedre.
Fru Høgh tog sit strikketøj.
Posten kom med brev fra August.
-	Dét er kærlighed, sagde fru Høgh, hver gang Anna fik brev fra ham.
Selv ventede hun stadig på at høre fra sin mand og få at vide, om han eller nogle af børnene var blevet smittet.
Et fra Sigrid var der også, stenografikurset var snart slut, men hun ville ikke rejse hjem, som det havde været meningen, og som hendes mor havde håbet.
Onkel August havde skaffet hende et kontorarbejde på Steins kemisk-analytiske Laboratorium fra den 15. november, så hun kunne blive i København og gå til engelskundervisning om aftenen, som hun så gerne ville.
-	Godt, tænkte Anna og så Sigrid for sig gå gennem byen med sine bøger under armen.
De to sygeplejersker kom ind, Anna svingede benene ud af sengen.
For hver dag nåede hun længere ned ad gangen, en dag sidst i september kunne hun gå helt ind i spisesalen for at deltage i måltiderne der.
Den havde snoede søjler og høje paneler af mørkt træ.
Midt i hang en stor krystallysekrone.
Bordene stod på snorlige rækker og var dækket med hvid dug og fint foldede servietter.
Salen genlød af stemmer, patienterne var klædt i deres private tøj.
Nogle var meget blege eller stakåndede.
Andre var sunket sammen i den ene side eller havde en unaturligt kort overkrop, andre igen måtte bruge stok eller krykke for at holde sig oprejst.
Men de fleste så helt almindelige og upå-faldende ud og kunne have været gæster på et kurbad eller bedre hotel.
De patienter, som var raske nok til at komme i
en halv eller hel times arbejdsterapi om dagen, havde været med til at dække bord eller skrælle grøntsager.
Anna blev vist hen til den del, hvor betalingspatienterne sad.
Nogle havde været indlagt på stedet i flere år, andre ikke meget længere end hun selv.
Der var en overraskende munter stemning med en lige blanding latter og hoste.
Man talte om de forskellige behandlingsmetoder og det nye middel, Sanocrysin, som man ventede sig meget af, og som flere ved bordet var i behandling med.
Guldsalte,
kaldte man det, fordi det var så dyrt, at det var de færreste, der havde råd til det.
Over for Anna sad en ung pige, frk. Berthelsen, der var helt skæv i kroppen.
Hun havde for nylig fået opereret fire ribben ud, fortalte hun, fordi de var angrebet af tuberkulose.
Hun havde kunnet høre dr. Helms save og klippe og den lyd, det gav, når han bagefter lagde hendes ribben ned i skålen, et for et.
—	Tal ikke om det!
lo en buttet kvinde og holdt sig for ørerne.
Nu var hun sunket sammen i den side, hvor de manglede, fortsatte den unge pige, men hun ville træne sin ryg op, så den blev lige, ved at gå med en vase på hovedet.
—	Bravo! sagde en ung mand med et aflangt ansigt og store øjne.
Første ret blev bragt ind, det var spegesild, den næste kalvekoteletter med kartoffelmos, desserten hirsegrød med smør, sirup og jordbærsyltetøj.
—Man spiser godt her, sagde den buttede kvinde, der sad skråt over for Anna.
- Jeg var lige så slank som Dem, da jeg kom hertil for snart to år siden.
Efter desserten gik man ind i opholdsstuen, der var lige så enkelt og smagfuldt indrettet som spisesalen.
Otte, ti runde borde var der med højryggede kurvestole omkring, i den ene ende stod et flygel.
En række vinduer vendte ud mod parken, et par fløjdøre førte ud til en stor terrasse.
Den buttede kvinde havde slået sig ned ved et bord med to andre, hun vinkede Anna hen.
-	Kan De spille l’hombre?
-Ja.
-	Vil De være med?
Hun nikkede mod en tom stol.
- Vi plejer at spille kvadrille, men vi har mistet vores fjerdemand.
-	Ja, sagde Anna igen og satte sig på den tomme stol.
Den buttede kvinde delte kortene ud.
Ved bordene rundtom
sad andre og spillede kort ligesom dem, snakkede eller læste.
-	Vil De ikke spille for os? hørte hun en bag sig spørge.
-Åh, ja, spil for os, lød det flere steder fra.
Den unge mand med det aflange ansigt og de store øjne rejste sig og gik hen til flygelet.
Der blev stille, han begyndte at spille, en partita af Bach, så smukt, som Anna aldrig havde hørt den før.
Han begyndte at hoste og holdt inde for et øjeblik efter at spille videre.
Hosten tvang ham igen til at holde inde, og halvvejs gennem stykket måtte han give op.
Stadig hostende rejste han sig og tog imod bifald.
-	Det bliver kortere og kortere, sagde den buttede kvinde.
-	Han var professionel pianist, fortalte en anden ved bordet.
- Og havde en lovende karriere for sig, da han blev syg.
-	Hvor længe har han været her? spurgte Anna.
-	Tre år.
Den buttede kvinde tog igen sine kort og opfordrede de andre til at gøre det samme.
Liggehallen var en lang, smal bygning kun med halvtag, der gik fra hovedbygningen hele vejen ned over græsplænen til fjorden.
På tværs af halvtaget stod to rækker feltsenge, den bagerste lidt hævet over den forreste, så dem, der lå der, også havde udsigt over parken og vandet.
Her skulle de patienter, der ikke var på liggekur, opholde sig så meget som muligt og mindst to timer formiddag og eftermiddag, hver dag året rundt, uanset vejret, for at få frisk luft, som var en vigtig del af behandlingen.
En sygeplejerske viste Anna hen til en feltseng midt på rækken og pakkede hende ind i et tæppe, fru Høgh vinkede fra sin længere henne.
Vinden hviskede i sivene, en flok gæs fløj forbi i formation.
Man kunne høre dem skræppe, eller kom lyden fra deres vinger?
Den blev svagere, forsvandt, så kom en flok til.
De var i begyndelsen af oktober nu.
Luften var klar, alle farver ligesom fortættede.
Der hang en svag syrlig duft af svampe og forrådnelse i luften.
Man kunne se et par sejl på vandet - og en kajak, syntes Anna pludselig og løftede sig op på albuen.
En flok patienter gik i adstadigt tempo rundt på græsset og spillede kroket.
Andre sad over for hinanden med et skakspil mellem sig.
Andre igen rev blade sammen eller beskar roser som led i deres arbejdsterapi.
Det var dem, der havde været her længst, et par af dem i mere end fem år.
Slottet var blevet deres hjem, verden udenfor havde glemt dem, og de havde glemt den.
De så rolige og tilfredse ud, som om de havde affundet sig med deres skæbne.
Hun tog det brev frem, hun havde faet fra August samme dag, og læste det igen.
Din for evigt, sluttede det som alle de andre.
Men var han det?
Kunne han virkelig vente på hende for evigt?
Tanken om, at hun kunne miste ham, fik hende til at sætte sig op.
En rødhåret kvinde gik ned langs liggehallen til en ledig plads i nærheden af Anna.
-Hvordan gik det? spurgte en ivrigt.
-Jeg blev frikendt, sagde hun.
- For anden gang.
De andre ønskede hende tillykke.
Kvinden havde været til konsultation hos overlægen og fået resultatet af den seneste spytprøve.
En gang om måneden skulle man have taget spytprøve for at se, om der var tuberkler i.
Hvis der ikke var, blev man 'frikendt’.
Når man var blevet frikendt tre gange i træk, blev man erklæret rask og kunne tage hjem.
-	En gang til, sagde kvinden og lagde sig.
-	Jeg er også blevet frikendt to gange, sagde den buttede kvinde.
- Igen og igen, men de finder altid noget den tredje gang.
-	Hvor længe har De været her? spurgte Anna den kvinde, der lå ved siden af hende.
-	Fire år, sagde hun.
Anna blegnede.
-	Det er ingenting, sagde kvinden.
- Nogle er her seks, syv år eller mere.
Har De taget på?
Anna nikkede.
- Et kilo og syvhundrede gram.
-	Vær glad for det, jeg kan ikke tage på.
Hun nikkede mod pianisten, der støttet til to plejere kom ud fra hovedbygningen og gik hen mod liggehallen.
— Han har ikke langt igen.
-	Tror De ikke?
-	Man lærer at se den slags.
Solen stod på, man kunne høre dyrene ovre i stalden.
Se hestene i folden ved siden af.
Anna rørte ved Augusts brev og tænkte på hans hænder, der altid var bløde og varme.
En ung pige, der havde ligget og sovet på feltsengen til venstre for Anna, var vågnet og havde sat sig op.
Hun så sig forvirret om.
-	Nåh!
Hun lo højt.
- Jeg troede, jeg var på Kolding.
Hun var lige fyldt femten, fortalte hun, og derfor blevet
overflyttet fra børnesanatoriet der.
Hendes tre yngre søskende var stadig på Kolding.
Hun så på den lange badebro, der førte ud over sivskoven, og skuttede sig.
-	Bliver man også tvunget til at bade her?
-Det tror jeg ikke, sagde Anna.
Det blev de på Kolding, fortalte den unge pige.
Hver dag hele sommeren skulle de i og fik ikke lov til at komme op, før de havde svømmet hundrede tag.
*Sigrid gik hurtigt om hjørnet til Vendersgade og fortsatte videre ligeud i samme tempo.
Ikke fordi hun havde travlt, men fordi det tilfredsstillede noget i hende at bevæge sig på den måde, det dæmpede den rastløshed, hun altid havde i sig.
Det var midt i november, stenografikurset var slut.
Hun var begyndt på det arbejde, onkel August havde skaffet hende.
Tre aftener om ugen gik hun lige fra Steins til engelsk bagefter.
Hun holdt på tasken på vej over Grønttorvet, hvor man sagde, man aldrig kunne vide, og skævede til de skumle typer, der holdt til der.
Der var mange mennesker på gaden, og der kom flere, jo tættere man kom på Nørreport.
To sporvogne passerede hinanden på Nørre Voldgade, en hær af cyklister arbejdede sig sammenbidt frem over brostenene, mens de holdt på hat og frakkeskøder.
Avisdrengene råbte, og småhandlende falbød deres varer.
Et stykke henne ad Nørre Voldgade gik hun ind ad en bred, buet port af røde mursten.
Hælene på hendes støvler gav genlyd, da hun gik over gården, der var omkranset af fire, fem etager høje bygninger.
Foran en af dem var en lav bygning med et stort vindue.
Steins kemisk-analytiske Laboratorium, stod der med fint svungne bogstaver på det.
Lokalet bag var kraftigt oplyst, man kunne se hylde efter hylde med rækker af kolber og reagensglas.
Kittelklædte mænd og kvinder havde travlt med at måle, veje og undersøge alt fra foderstofkager og gødning til smør, margarine, mælk, fløde, ost og mange andre ting.
Fra hele verden sendte man prøver af sine varer til Steins i København for at få dem analyseret og kontrolleret.
Det var ikke som selv at rejse, men det smagte lidt af fugl, som Sigrid skrev til Anna.
Kontor og Bogholderi stod der på døren til bygningen, som Sigrid gik ind i for at sætte sig på bagerste plads i et mindre lokale.
Luften var tung af cigarrøg og en kvalm duft af kølnervand.
Kontorchefen gik forbi med en stak papirer fra laboratoriet, som han lagde foran hende til renskrivning.
Lidt efter klaprede hendes skrivemaskine.
I russiske Foderstofkager har Indholdet af Træstof været større end tidligere ...
Sovjetunionen hed det nu, burde man ikke kalde dem sovjetiske foderstofkager?
Hun rejste sig for at spørge kontorchefen.
- Nej, sagde han bestemt.
Hun gik tilbage til sin plads.
Og samtidig er Indholdet af Kvalstojholdige Stoffer gaaet betydeligt ned, fortsatte hun, idet Gennemsnitsindholdet, som tidligere har ligget på 40 Pct., i 1923 kun var på 37,7 Pct.
Samtidig er Kvaliteten af Kagen ogsaa i andre Henseender gaaet væsentligt tilbage, hvad der har givet sig til kende saavel ved Kagens mørkere Farve som ved et forøget Indhold af Skaller og Haar ...
Tusmørket var faldet på, lyset fra laboratoriet havde fået et blåligt skær, da hun gik den anden vej over gården mod porten.
Det småregnede, hun krydsede Fiolstræde, en bilist brugte hornet, en kusk bandede og råbte.
Sigrid satte kurs mod Skindergade, og mindre end et kvarter, efter hun havde fået fri, småløb hun op ad en trappe i Kronprinsensgade til tredje sal, hvor engelskundervisningen fandt sted.
En ung mand, hr. Lundgren, der var elev i en bank, havde holdt pladsen ved siden af sig selv.
Hans engelskudtale var bedre end hendes, men hendes grammatik var bedre end hans.
Tilsammen ville de være de bedste på holdet, blev de enige om.
En aften efter den sidste lektion inviterede han hende ud.
De gik på en af de nye saloner med draperede gardiner, viftende palmer og dybe sofaer.
Tjeneren kom med to glas punch.
Der hang et forstørret fotografi af Eiffeltårnet på væggen overfor.
-Der ville jeg gerne til, sagde Sigrid.
-	Paris?
—	Ja, har De været der?
Hr. Lundgren rystede på hovedet.
—Jeg har ikke været i udlandet.
-	Det har jeg heller ikke ... men jeg ville gerne, tilføjede Sigrid og indviede, måske under indflydelse af punchen, hr. Lundgren i sin drøm om at rejse ud.
-	Hvor ville De rejse hen? spurgte han.
-	Til England.
-	Hvad vil De lave der?
-	Skrive hjem.
-	Til Deres familie?
-	Ja, og til Dem måske, tilføjede hun koket.
- Og aviserne.
-	Aviserne?
Hr. Lundgren spærrede øjnene op.
- Vil De være korrespondent?
-Ja, sagde Sigrid og pillede ved dugen.
- Hvorfor ikke?
Han lagde en arm på sofaryggen bag hende, hun havde lyst til at læne sig tilbage i den og hvile sit hoved på hans skulder et øjeblik, men tanken om, hvad det kunne føre med sig af vanskeligheder, afholdt hende fra det.
-	De kunne også tage til Amerika, sagde hr. Lundgren.
-Ja.
De talte om luftskibet USS Los Angeles, der lige havde gennemført den første transatlantiske flyvning med civile passagerer.
Tre døgn havde det kun taget, fra det lettede fra Eriedrichhafen i Tyskland, til det landede i New Jersey i Amerika.
Sigrid fortalte om dengang, hun så et luftskib over Bjørnø, og hendes lærer, hr. Jespersen, havde forudsagt, at det en dag ville blive almindeligt at transportere sig på den måde.
-Han havde ret, sagde hun og var igen lige ved at hvile sit hoved mod hr. Lundgrens skulder.
Han rykkede tættere på, de talte om det mylder af luftskibe, der snart ville blive på himlen, og lo.
-	Så skal vi ud og rejse, sagde han.
-Ja, sagde Sigrid.
Han nærmede sit ansigt til hendes, han havde en kløft i hagen, en fint formet mund og pæne tænder.
Hun havde lyst til at kysse ham, men lod være.
-	De er så rank, sagde hr. Lundgren og strejfede hendes ryg med en finger.
Berøringen sendte en varm strøm gennem hende.
-	Sigrid, sagde hun.
-	Martin.
De sad lidt i tavshed.
-	Må jeg følge dig hjem, Sigrid?
Hun tog den arm, han bød hende, og forsøgte at tilpasse sit tempo til hans, men kom hele tiden ud af takt.
-	Går du altid så hurtigt? spurgte han, da de havde gået lidt.
*Det havde været nattefrost, men nu stod solen på, og der var næsten lunt under liggehallens halvtag.
Røgen steg op fra krematoriet og blandede sig med skyerne, der langsomt drev over himlen.
Gartneren fejede blade sammen, et par kroketspillere var i gang, den virkelige verden langt væk.
Fru Høgh havde lukket øjnene og blundede igen, Anna gjorde det samme.
Det virkede selvforstærkende, jo mere de sov, jo mere trætte blev de.
Hun gled ind og ud af en urolig drøm.
Hun lå på en slæde, der i høj fart kørte over isen mod en bræmme af noget mørkt.
Åbent vand?
Hun råbte, men kusken hørte hende ikke, hundene løb hurtigt og lydløst.
De kom tættere og tættere på mørket, hun ville springe af, men turde ikke.
-	Nu, sagde hun til sig selv.
- Nu!
Hun vågnede med et sæt og satte sig op, så taknemmeligt på sanatoriets græsplæne og de store træer.
Postbuddet var kommet og gik ned gennem rækkerne af feltsenge og delte breve ud.
-	Fru August Jensen?
Han rakte Anna et brev.
-	Fra Deres mand? spurgte fru Høgh.
Anna nikkede.
-	Dét er kærlighed, sukkede fru Høgh.
-	Fru Peter Høgh?
Postbuddet så sig om.
Det gav et sæt i fru Høgh.
-	Det er mig!
Ni uger efter hun var blevet indlagt, skrev hendes mand endelig.
Hun rev konvolutten op og læste hurtigt.
-	Gudskelov ... de er raske alle sammen.
Fru Høgh lænede sig tilbage og læste videre.
August skrev om sit arbejde, om Flaks og om hvor meget de savnede hende begge to.
Små, sjove historier, der skulle muntre hende op.
Astrid og Frederik havde været i byen et par dage for at besøge
Sigrid og havde overnattet hos ham i gæsteværelset.
De havde været til middag hos Robert og Ella alle tre.
En krattende lyd fik Anna til at se op.
To egern jagtede hinanden rundt om en træstamme.
Det var deres klør, man kunne høre, de rev flager afbark af, som dryssede ned.
Som på tælling standsede de og stirrede på hinanden et par sekunder, før de fortsatte jagten den anden vej rundt om træet.
Fru
Høgh var faldet i søvn med sin mands brev i hænderne.
Nogen hostede og holdt lidt efter op, andre begyndte.
En kvinde, der lå et par feltsenge væk fra Anna, blev ved og ved.
Hun hostede kraftigere og kraftigere, mens hun gestikulerede og så ud, som om hun lo.
Samtalerne rundt om forstummede.
Et par sygeplejersker nærmede sig.
De tog hende under hver sin arm og trak hende længere op at sidde.
Hun forsøgte at sige noget, men ordene druknede i den stråle blod, der stod ud af munden på hende.
Sygeplejerskerne tyssede på hende.
-	De skal ikke sige noget, sagde den ene.
- De skal endelig ikke sige noget ...
Kvinden spjættede og vred sig.
Hvæsede.
Så løb blodet igen ud af munden på hende, denne gang i store, slappe skvulp.
De strøg hende over håret og klappede hende på kinden.
Blev ved med at tale til hende, mens de lagde hende ned og pakkede tæppet tæt sammen om hende.
-	Sådan, lød det fra den ene.
- Nu skal De sove.
-	Så skal De nok få det godt igen, lød det fra den anden.
De rettede sig op og gik.
-Jeg ved godt, hvad der er sket, sagde en kvinde, der lå bag Anna og fru Høgh.
- Hun er død.
-	Nej, sagde fru Høgh.
- Hun sover!
-	Det er komedie, for at vi ikke skal opdage det.
Om lidt kommer der nogen og bærer hende væk.
Døren til portørbygningen gik op, et par portører kom ud og nærmede sig i roligt tempo.
De talte ligesom sygeplejerskerne til den livløse kvinde, mens de tog fat i hver sin ende af den feltseng, hun lå på, og bar den væk.
-	Hvad sagde jeg, lød det.
Fru Høgh rystede på hovedet og lagde sig tilbage på feltsengen.
- Jeg snakkede med hende i går, hun har syv børn.
Anna blev siddende, hun så på kroketspillerne.
To skakspillere sad ubevægelige over for hinanden og så på brættet.
En mand sejlede rundt i en fladbundet båd og skar siv af.
Hun slog tæppet til side.
-	Hvor skal De hen? spurgte fru Høgh.
-	Ud at gå en tur.
Hun rejste sig, anstrengelsen fik sveden til at springe på hendes pande.
Fru Høgh så forbavset på hende.
-	Sikke en energi.
-	Vil De med?
-	Ellers tak, jeg er for træt ...
måske i morgen.
Gruset knasede under hendes støvler.
Hun fulgte stien over plænen væk fra liggehallen og hovedbygningen.
Himlen var grå ligesom vandet.
Det dryppede fra træerne.
Hun standsede for at få pusten og betragte den spejlblanke flade.
I det fjerne kunne man se Avernakø og Korshavn fra en anden vinkel end den, hun havde set dem fra hele sin barndom i Faaborg.
Hun tænkte på sin mor og søster, det var en fattig trøst, at de var så tæt på hinanden, når de ikke måtte omgås.
Til venstre, på den anden side af dæmningen og bugten, lå en samling huse og en lille havn med skibe.
Hun gik videre ind mellem træerne, gennem parken.
Benene rystede under hende, men hun ville ikke vende om.
Parken mundede ud i en offentlig skov.
I en lysning gik to børn, en dreng og en pige, der havde en flettet kurv over armen.
Afog til samlede de noget op og lagde det i kurven.
-	Hvad samler I?
-	Svampe, sagde pigen.
Drengen tog en op og viste Anna den.
En kvinde nærmede sig, deres mor tydeligvis.
Hun standsede lidt på afstand.
-	Kommer De derfra?
Hun nikkede mod sanatoriet.
-Ja, sagde Anna.
Kvinden kaldte børnene til sig.
Hun tog et lommetørklæde frem og holdt det for næse og mund og gav dem besked på at gøre det samme.
Anna trak sig væk, beskæmmet over, at hun havde glemt, hun hørte til de besmittede.
*Det var den første lørdag i december.
Onkel Robert og tante Ella havde inviteret Sigrid til middag.
Det blæste, så hun måtte holde på hatten med begge hænder på vej over broen til Åbou-levarden, en blanding af regn og sne piskede hende i ansigtet.
Deres pige lukkede op og tog hendes overtøj.
Onkel August var der også, kunne hun se på frakken.
Vibe stod i døren til stuen med Helge i hånden.
De vekslede et par ord på grønlandsk.
-	Hvad siger I? spurgte Sigrid.
-	At du ligner faster Anna, sagde Vibe.
Både hun og Helge lignede deres far med mørkt hår og store, sorte øjne.
Kun krøllerne var fra deres mor.
Tante Ella kom ud.
-Jeg vidste ikke, om vi skulle invitere din ven også, sagde hun i en fortrolig tone.
-	Min ven?
-	Din mor siger, du har mødt en ung mand?
Sigrid blev mere rød af vrede end af blufærdighed på sin mor, der havde lovet ikke at fortælle noget til nogen.
-Hun mener ikke, det varer længe, før I skal forloves, fortsatte tante Ella på vej ind i stuen.
-	Hvem skal forloves?
Onkel Robert blinkede til Sigrid.
-Det skulle vel ikke være den unge dame her?
Sigrid mumlede noget.
-	Og hvem er så den heldige? spurgte onkel August.
-Der er ikke nogen, sagde hun.
- Jeg skal ikke forloves, ikke foreløbig.
-	Godt, sagde Ella.
- Du skal ikke gå i fælden ligesom mig.
Onkel Robert kneb øjnene sammen og så ligesom advarende på hende.
-	Jeg ville heller ikke forloves, fortsatte tante Ella uanfægtet.
- Men Robert blev ved med at plage, fordi han elskede mig, troede jeg!
lo hun.
- Til sidst sagde jeg ja, og så var det bare, fordi man skulle være gift for at få den stilling, han så gerne ville have.
Børnene stirrede.
-Det passer ikke, sagde onkel Robert oprørt.
-	Jo, det gør.
Du kunne ikke finde nogen anden, der var dum nok til at rejse med dig derop.
Stakkels Robert...
Tante Ella strøg ham over kinden.
- Du savner Grønland.
-	Ja, sagde han og flyttede sig.
-Heldigvis er nogle af dine små grønlænderinder rejst med til Danmark.
-Det skal vi ikke tale om nu, sagde Robert.
-Jo, sagde Ella og holdt dagens udgave af Politiken op, så Sigrid og August kunne se forsiden.
Midtpå var et stort billede af Knud Rasmussen omringet af grønlandske kvinder i nationaldragt.
Fra Knud Rasmussens Besøg i Gaar hos Grønlænderinderne i Teknologisk Institut, stod der nedenunder.
-	Kan I se, hvem det er?
Ella pegede på et utydeligt ansigt i baggrunden.
-	Far! sagde Helge begejstret.
-Ja,
sagde tante Ella.
- Der kan du se, du kan ikke løbe fra det.
—	Det prøver jeg heller ikke.
—	Du sagde, du var til tandlæge!
—Det var jeg også først.
Der er ikke noget underligt i, at jeg var med, jeg er trods alt Danmarks repræsentant i Nordgrønland.
—Så længe det varer, sagde Ella.
—	Hvad mener du?
—Det ved du godt ...
Sigrid og onkel August bøjede sig over avisen.
Igaar Middags ved Ettiden, stod der, aflagde Knud Rasmussen efter Indbydelse Besøg hos den danske Julegaveudstilling i Teknologisk Institut, hvor Grønlanderne jo så smukt er repræsenteret i Det danske Arbejde.
Onkel August bladrede frem.
Foran Udstillingen 'Danske Julegaver” i Teknologisk Institut var der som foran navnten lille grønlandsk Udstilling, hvor Grønlanderinder salger grønlandsk Husflid, dejlige Ting af Edderdun og Skind, som nok er vard at se, og som Københavnerne ogsaa er ivrige efter at købe ...
Henne ved Tombolaen i Bjerget lagde Knud Rasmussen etfint
Lod i Lykkehjulet og skrev på Navnesedlen "Amanguaq”, der på dansk betyder "Den lille Kvinde”.
Og Den lille Kvinde er navnet på en stor grønlandsk udstyret Dukke.
Hvem bliver det lykkelige Barn, som vinder Amanguaq?
—	Arnanguaq ...
Sigrid prøvede at udtale ordet.
Vibe rettede hende, til hun kunne sige det rigtigt.
For Resten er det forbavsende, fortsatte reporteren, at se så mange nydelige Arnanguaqer vi har her i Byen.
Hvor kommer de fra? spurgte vi en af de mandlige Grønlændere.
”En Del af dem, ” svarede han, ”er unge Piger, som er rejst herned for at Ure at blive Jordemødre og som, naar de er udUrte, formentlig tager tilbage til deres kolde Hjemstavn.
”De gik til bords.
August fik børnene til at grine, stemningen lettede og blev ligefrem munter.
De talte om Anna, der havde fået det bedre.
Hvis det blev ved, sagde August, ville han få hende hjem i begyndelsen af det nye år.
Det var værre med Sigrids bedstemor, der blev mere og mere glemsom og ikke kunne kende den ene fra den anden.
Robert havde besøgt hende et par gange og var konsekvent blevet forvekslet med sin far.
Blæsten og regnen havde taget til, da de skulle hjem.
August tilbød at køre Sigrid.
-	Det er en omvej, sagde hun.
-	Det gør ikke noget.
Gadebelysningen spejlede sig i den våde belægning.
I flere og flere af byens gader var brolægningen blevet erstattet af asfalt.
-Jeg savner Anna, sagde Sigrid.
-	Det gør jeg også, sagde August tyk i mælet.
Han tabte en tåre på rattet.
Sigrid tog sit lommetørklæde frem og rakte ham det.
— Det er Anna, der har broderet det, fortalte hun og pegede på blomsterborten.
Hans ansigt fortrak sig, skuldrene begyndte at ryste.
-	Undskyld, sagde han og tørrede øjnene.
-	Det gør ikke noget, sagde hun, så indfølende hun kunne.
Hun overvejede at klappe ham på hånden eller armen, men turde ikke.
-Jeg kan ikke leve uden hende.
Han slog afviseren ud og drejede fra Frederiksborggade ned ad Nørre Søgade.
*Der var varmt og stille i opholdsstuen, patienterne sad rundt om bordene og lavede julepynt.
En sygeplejerske kom ind.
- Er der ikke nogen, der vil spille lidt på klaveret?
Ingen meldte sig.
Det havde stået urørt, siden pianisten var død nogle uger før.
Margrethe, den unge pige, Anna af og til havde ligget ved siden af i liggehallen, sad over for hende og var langsomt, langsomt ved at flette et julehjerte med sine alt for tynde fingre.
Anna lagde det fjerde i bunken.
En begyndte at hoste, så en anden.
Anna mærkede det krille i bunden af lungerne, så i hele brystkassen, og blandede sig i koret.
Hun rakte ud efter spytflasken og fyldte den med sekret for bagefter at holde den op mod lyset.
Der var ikke blod i, kun klart, sejt slim.
Margrethe drejede hovedet lige så langsomt, som hun gjorde alt andet.
Kraniet var tydeligt under den pergamentagtige hud, hendes øjne og tænder virkede unaturligt store.
Hun behøvede ikke at være bekymret for, om hun ville blive tvunget til at bade i fjorden til sommer.
Det begyndte at sne.
Anna tog fat på det næste hjerte og spekulerede, mens hun flettede, på, hvordan det ville gå til den spytprøve, hun skulle til om lidt.
Hun havde taget otte kilo på og følte sig rask ...
Fru Høgh kom ind med overtøj på og en kuffert i hånden.
-	Farvel.
Anna greb hendes hånd.
- Hvor skal De hen?
-	Hjem.
-	Hjem?
Ordet sendte en strøm af varme gennem hende.
Fru Høgh nikkede, hendes mand havde skrevet igen, fortalte hun.
Der var brug for hende på gården, og de havde heller ikke længere råd til, at hun blev på sanatoriet.
-	Men ... De er jo kun blevet frikendt to gange?
Fru Høgh nikkede.
-	Og hvad med lungepustningerne?
Dem kunne man få ambulant, sagde fru Høgh, det var billigere.
Hun glædede sig til at se børnene, hvis hun var heldig, kunne hun nå hjem, før de var gået i seng.
Hun sagde farvel til de andre også og gik.
Lidt efter kom en sygeplejerske for at hente Anna.
Hendes hjerte slog hurtigere.
-	Held og lykke, sagde Margrethe.
Dr. Helms stod klar med gummislangen.
Anna løsnede håret og lagde sig på briksen.
-	Hvad med sneugle?
Dr. Helms trykkede distræt på ballonen for ende af slangen.
- Så De sneugle?
-Nej ...
-	Et fantastisk syn, hannen især, kridhvid og fuldstændig lydløs i flugten.
Anna lagde hovedet tilbage og åbnede munden så højt, hun kunne.
-Hunnen er lidt mere gylden, fortsatte han, mens han stak slangen ind og førte den ned gennem hendes hals til maven.
- Hun holder æg og unger varme, mens han jager
mus og lemminger.
Han slap ballonen for at suge indhold fra Annas mave op til analyse.
- Når hun kan se, han har fanget noget, begynder hun at lave tiggelyde.
Dem har De måske hørt?
Dr. Helms peb og udstødte små kurrende lyde, mens han langsomt trak slangen op gennem hendes hals og ud.
Himlen var diset blå med en bleg, halvgennemsigtig måne.
Anna krydsede plænen, det stivfrosne græs knasede under hendes fødder.
For anden gang i dag var hun gået en tur for at fordrive tiden, mens hun ventede på resultatet af spytprøven.
Hvis hun blev frikendt.
I tankerne skrev hun den gode nyhed til August og forestillede sig, hvor lykkelig han ville blive, hvor lykkelige de begge to ville blive.
Hun digtede videre og forestillede sig, at den næste spytprøve også ved et mirakel var fri for tuberkler, så hun kunne komme hjem og få sit liv tilbage.
Hun stak hænderne i muffedissen.
Hendes frakke strammede som efterhånden alt hendes tøj, så hun dårligt kunne lukke den.
Kroketspillerne var i gang, en lænede sig nonchalant op ad sin kø, som om det var en sølvbeslået stok.
Skakspillerne havde tændt et lille bål, de der lå i liggehallen var pakket ind, så man kun kunne se deres ansigt.
To kvinder nærmede sig langsomt og forpustet med hinanden under armen.
- Har De hørt?
sagde den ene nærmest opløftet til Anna.
- At den rødhårede sygeplejerske er blevet patient her?
-Nej.
Støttet til hinanden gik de videre op mod hovedbygningen, mens Anna gik den anden vej.
En spætte hakkede
i en træstamme.
Solen kastede et fletværk af lys gennem de nøgne træer.
En lyd som af en gren, der knækkede, fik hende til at standse.
Der var stille, så stille som dengang for længe siden på Grønland.
Hun gik videre, lyden kom igen og blev fulgt af en anden som af visne blade, der blev pisket op.
Lidt efter kom et mindre dyr til syne, det nærmede sig i fuldt firspring.
En hund af samme slags som Flaks.
Hun fik solen i øjnene og skyggede med hånden.
Det var Flaks!
Ude af sig selv af gensynsglæde spænede den rundt og rundt om hende.
En skikkelse, hun kendte, kom til syne mellem træerne.
-	August!
Hun satte i løb hen mod ham, men standsede et stykke fra.
- Du må ikke ... du kan blive syg.
-	Jeg er ligeglad, han løb hen til hende.
— Jeg kan ikke undvære dig længere.
De kastede sig i armene på hinanden.
-	Fru August Jensen, sagde den sygeplejerske, der lukkede hende ind.
- Hvor har De været?
Det er mørkt, vi skulle til at sende nogen ud og lede efter Dem!
13.	kapitel
1925.
Sigrids skrivemaskine klaprede.
Det trak om hendes fødder, hver gang døren til kontoret gik op, slap kold luft ind.
Hun havde de tynde strømper på af kunstsilke, hun havde fået af Martin i tyveårs fødselsdagsgave.
De undersøgte Prøver fordelte sigsaaledes, skrev hun og gned benene mod hinanden i håb om at det skulle varme:
Foderstoffer	731 Prøver
Gødningsstoffer	660 Prøver
Smør og Margarine	4616-
Malk	2952-
Fløde	11423-
Ost	31-
Andre Stoffer	29-
Hendes mave knurrede for tidligt, der var næsten en time til frokost.
Solen ramte et vindue på en bygning overfor og kastede genskær ind i kontoret.
Døren gik igen op, og professor Stein kom ind.
Kontorchefen gik ham i møde, de to mænd blev stående ud for hendes plads, mens de talte sammen.
Foderstofferne var, fortsatte hun:
268 Prøver 19 -
Bomuldsfrømel
8 af Prøverne var uafikallede indiske Solsikkekager.
Indien, hvad ville hun ikke give for at komme til Indien!
Hun så et varmt lys for sig og fornemmede et tæt mylder af mennesker med mørk, brun hud og farvestrålende gevandter, så koncentrerede hun sig igen.
Naar en enkelt undtages, fortsatte hun, havde disse Prøver en harsk Lugt og indeholdt større eller mindre Mængde Skimmel.
I en af Prøverne, som undersøgtes med Hensyn til Surhedsgraden, fandtes et Indhold af 80 Pct. fri Syre, beregnet som Oliesyre i Fedtet.
(...)
Af de almindelige Solsikkekager havde 7 Prøver en harsk lugt, og 2 indeholdt Skimmel; alle de øvrige udviste god Opbevaringstilstand...
Professor Stein gik ud og lukkede døren efter sig.
Hun skulle til engelsk i aften, man talte engelsk i Indien.
Måske kunne hun få arbejde på et kontor dér eller som barnepige for en rig engelsk familie.
Strømperne gav en svag lyd fra sig, da hun igen diskret gned benene mod hinanden for at varme dem.
- Tusind tak, det er alt for meget, havde hun sagt til Martin, da han gav hende strømperne.
- De er jo dyre.
Du skal ikke give mig så store gaver, vi er jo ikke forlovede.
Hun benyttede enhver lejlighed til at nævne det, påstod han.
Det var rigtigt, hun ville gerne have det på det rene, så der ikke skete nogen misforståelser.
Martin havde flere gange lagt op til forlovelse, men Sigrid var ikke klar til at binde sig, hun måtte først ud at se verden.
Han kunne vente, sagde han.
Anna havde opfordret hende til at tage Martin med på besøg hos hende og onkel August, så de kunne møde ham.
På søndag, havde de aftalt, skulle Sigrid og Martin komme til te.
Martin var nervøs, da de mødtes ved Lille Trianglen for at følges til Østergade.
-	Det skal du ikke være.
Sigrid kom til at tage hans hånd.
-	Nej ... mumlede han og holdt så fast om hendes, som om han aldrig ville slippe.
- Vi er jo ikke forlovede.
De kunne høre deres skridt runge, da de gik op ad trappen til anden etage, og Flaks gø, da de ringede på klokken.
Det var anden gang, Sigrid besøgte Anna, efter hun var kommet hjem fra sanatoriet.
I vil ikke kunne kende mig, havde Anna skrevet i et brev til Sigrids mor, så tyk er jeg blevet.
Det var ikke helt rigtigt, men næsten, Anna, der altid havde været nærmest opsigtsvækkende slank, var blevet rund.
Det klædte hende, var alle enige om, og fik hende til at ligne en smuk, ung bondepige.
Frk. Larsen lukkede op.
Martin snublede ind ad døren og tabte sin hat, før hun nåede at tage den.
Anna tog overstrømmende hjerteligt imod dem med Flaks på armen og førte dem gennem spisestuen og biblioteket ind i opholdsstuen.
Martin stirrede.
-	Hvad er det? hviskede han og pegede på en lang snoet tand, der hang på væggen.
-	En stødtand fra en narhval, svarede Sigrid også hviskende.
-August
er på vej, sagde Anna.
- Han har været på sygebesøg.
Frk. Larsen kom med te.
Anna forsøgte at få en samtale i gang med Martin, men han sad stiv som en pind og svarede på hendes spørgsmål, som om han var til eksamen.
Først da
August kom hjem, tøede han op.
August sagde noget, der fik ham til at grine, og lidt efter var de to mænd fordybet i samtale.
Det var rigtigt, hvad Anna sagde,
August havde en beroligende virkning på alt og alle.
Sigrid og Anna talte om bedstemor, der blev mere og mere hjælpeløs, og havde begge to dårlig samvittighed over at overlade det daglige opsyn med den gamle kvinde til Sigrids mor.
-	Sidst jeg besøgte hende, troede hun, at jeg var dig, sagde Anna.
-Og da jeg besøgte hende, sagde Sigrid.
— Troede hun, at jeg var dig.
De så på hinanden og rystede på hovedet.
August havde ført Martin hen til vinduet, de talte om noget, de kunne se nede på gaden.
Martin virkede rolig og afslappet, de talte sammen som to jævnbyrdige.
-	Han er flink, din onkel, sagde han, da de gik tilbage mod Lille Trianglen.
- Og det er rigtigt, hvad du sagde, hun er smuk, din moster.
Martin så på Sigrid.
- Men du er smukkere.
Sigrid lo og rystede på hovedet.
-	Det er rigtigt, sagde Martin og tog hendes hånd.
-	Hvad synes du? spurgte Sigrid, da hun ugen efter besøgte Anna igen.
-	Om Martin?
Jeg kan godt lide ham, han virker helt igennem reel og sympatisk, sagde hun.
-	Og hvad siger onkel August?
-	Det samme, sagde Anna og lænede sig tilbage i sofaen.
Forårssolen faldt ind i stuen, det var i begyndelsen af maj.
Hver gang Sigrid kom på besøg, var Anna blevet rundere, og hendes hud mere perlemorshvid og udspændt.
Anna holdt
den skål med småkager, frk. Larsen var kommet ind med, hen mod Sigrid.
-	Nej, tak.
Anna tog en.
-Jeg burde ikke, jeg bliver tykkere og tykkere.
*- Sæt dig ned
...
Anna klappede på sofaen, hvor hun selv sad.
Men Robert blev ved med at gå frem og tilbage i stuen med lange, ophidsede skridt uden at høre.
Han stak en hånd i bukselommen og gennemrodede ligesom i blinde det, der lå dernede, for så at trække den op og køre fingrene igennem håret.
Det var begyndt at blive gråt, men han nærmede sig også de fyrre.
Endelig standsede han og så på Anna, stadig ude af sig selv efter det møde, han lige havde været til i Styrelsen.
-	Hvad skal jeg gøre? spurgte han med tårer i øjnene.
-Jeg ved det ikke ...
-Det er takken!
Robert slog en hånd i det bord, han gik forbi, så tingene på det hoppede, og Flaks, der som altid lå på skødet af Anna, for sammen.
- For tolv år deroppe! råbte han.
- Tolv år har jeg arbejdet for dem og for os.
Rejst rundt ...
været til rådighed dag og nat, ofret alt!
Og så falder de mig i ryggen!
Han så ud, som om han havde lyst til at sparke til noget.
-	Robert ...
Anna strøg Flaks over ryggen.
-	Så udnævner de en anden!
fortsatte han.
- En, der aldrig har været der, som ikke kender noget til landet... giver ham ovenikøbet en finere titel.
Koloniinspektør er ikke nok, han skal være landshøvding!
Anna kom til at le.
-	Det lyder komisk.
-	Synes du?
Robert så desorienteret på hende.
-	Ja, som noget med fjer og indianere.
-	Det er det også, han skal have en fin uniform, en hat med fjer.
I audiens hos kongen, før han rejser derop!
Robert gik rundt om sig selv og fik igen tårer i øjnene.
-	Kom og sæt dig, sagde Anna blidt.
Robert sank ned i sofaen.
-	Hvad skal jeg gøre?
Hvad skal jeg sige, når folk spørger, hvorfor vi ikke skal tilbage?
-	At du selv har bedt om lov til at blive her?
-Det er der ingen, der vil tro på.
Alle ved, jeg kun tænker på at komme derop igen.
-	Du kan sige, det er for Ellas skyld?
-	Ellas?
-At hun mistrives deroppe og har overtalt dig til at blive her.
Robert rejste sig igen og gik frem og tilbage.
-	Det er forfærdeligt ...
det er forfærdeligt!
Jeg kan ikke undvære Grønland, naturen der, menneskene, trods alt ... mine hunde!
Han standsede ved den lille model af en hundeslæde.
- At køre ud over isen ... gå på jagt.
Hans stemme knækkede, han blev stående med ryggen til Anna.
— At spise sælsuppe.
Ordet sælsuppe sendte en bølge af kvalme gennem Anna.
Noget steg op i hendes hals.
Hun kæmpede for ikke at se den vandede, brunlige substans for sig med hvide gryn i, mærke den ramme lugt.
-	Hvad er der?
Robert havde vendt sig.
Han tog sit lommetørklæde frem og rakte hende det.
-	Ingenting.
Anna tørrede sveden af panden og holdt et øjeblik lommetørklædet for munden.
- Ingenting.
-	Jeg er glad for, at du har været der, sagde Robert.
-	Det er jeg også, sagde Anna.
Kvalmen var forsvundet lige så hurtigt, som den var kommet.
- Hvad er det for en stilling, de har tilbudt dig i stedet? spurgte hun for at få samtalen væk fra mad.
-	Notar, hvislede Robert.
-Det lyder fint.
-	Undernotar, tilføjede han.
-	Det er heller ikke dårligt.
-	Synes du ikke?
-	I kan blive ved med at leve, som I gør nu?
Robert nikkede.
-	Men skammen ... ydmygelsen over, at jeg er blevet vraget!
Fordi et par landsrådsmedlemmer har klaget over mig, et par analfabeter fra et udsted ...
Ajuuporsuaq,
mumlede han for sig selv og knyttede hænderne.
- Jeg skal give dem ajuuporsuaq.
-	Tænk på Ella, hun bliver glad!
kunne Anna ikke dy sig for at sige, men fortrød straks.
Robert knyttede hænderne.
-	Det kunne ligne hende, hun er altid glad, når jeg er ked af det!
-	Robert, det passer ikke.
-	Jo, det gør.
Du ved ikke, hvordan hun er, hun modarbejder mig.
Holder altid med de andre, nyder at undergrave min autoritet!
Hvis hun havde været en ordentlig kone, havde jeg ikke mistet min stilling.
-	Umuligt!
-Jeg skulle aldrig have taget hende, men jeg havde ikke tid til at finde en anden ...
Udmattet af raseri og skuffelse sank Robert igen ned i sofaen.
-	Hvad skal vi gøre med mor? spurgte Anna igen for at føre samtalen hen på noget andet.
De måtte ansætte en, der kunne hjælpe Astrid, medmindre selvfølgelig at Sigrid snart ville tage tilbage til Faaborg.
Kvalmen kom igen, Anna tog sit lommetørklæde frem.
Robert vendte tilbage til Grønland og den uretfærdighed, der var overgået ham.
Hvordan skulle Vibe og Helge holde deres grønlandske ved lige, når de kun havde hinanden at tale det med og deres far?
Anna så sælsuppen for sig.
-	Undskyld, mumlede hun og løb ud på toiletværelset med lommetørklædet for munden for at kaste op.
*Sigrid rakte ud efter avisen.
- Det er vist min tur, sagde en af de ældre pensionærer og tog den.
Hun drak det sidste af sin morgenkaffe, mens hun ventede på, at det skulle blive hendes.
Frk. Nissen rejste sig, trafikken i Nørre Søgade var livlig, kunne man høre.
Kastanjetræerne var sprunget ud og ville snart fa lys.
Aftenen før havde Sigrid og Martin spadseret under dem langs søen.
Han havde set langt efter et ungt par, der sad på en bænk mellem sivene og kyssede.
Hun havde også bemærket dem og tænkt på, om der var noget galt med hende, fordi hun ikke havde lyst til at sidde sådan med ham eller nogen anden.
Han tog hendes arm.
Hun satte tempoet ned og beherskede sin trang til at trække den til sig, så hun kunne svinge frit med den.
Endelig blev avisen ledig, Sigrid snuppede den.
På forsiden var et billede af en tysk politiker med et stirrende blik og et firkantet, sort overskæg.
Under det en artikel om det nye statsoverhoved for Weimarrepublikken, Paul von Hindenburg.
Klokken var mange, hun skimmede artiklen og bladrede videre, kom til sektionen med stillinger.
En annonce fangede hendes blik:
Stuepige søges til herskabeligt Hus nær London.
Tænk, hvis hun gjorde det, søgte stillingen og fik den!
Rejste til England.
Tanken var svimlende.
Men stuepige, hvad ville hendes forældre sige?
Og Martin?
Hun så igen på annoncen.
Pensionatsværtinden var kommet ind med morgenposten.
Sigrid rejste sig, der var et brev til hende fra hendes mor.
Hun lagde det i tasken og skyndte sig på arbejde.
Tog det frem i en pause, bedstemor var død.
Sovet stille ind, pigen havde fundet hende i sengen.
Åh, stakkels bedstemor, og stakkels mor, der skulle opleve det alene.
Sigrid kørte med Anna og August til Faaborg for at være med til begravelsen.
Det var højsommer, varmt og vindstille.
August gav kaffe og kage på færgen over Storebælt.
De slog sig ned udenfor.
Anna nippede til sin kaffe og rørte ikke sin kage.
Hun blev mere og mere stille og bleg.
Da de var halvvejs, rejste hun sig og løb ind.
Sigrid og August så bekymret på hinanden.
Lidt efter kom hun tilbage, friskere og med farve i kinderne.
— Blev du søsyg? spurgte Sigrid.
-Ja.
Anna lo.
-	Og du har sejlet helt til Grønland?
August rystede på hovedet.
Robert og Ella kom også i bil med Vibe og lille Helge på bagsædet.
Begravelsen var dagen efter, de skulle alle sammen overnatte i huset i Vestergade.
Sigrid i sin egen seng i sit gamle værelse sammen med Hans og Morten, der skulle ligge på gulvet.
Hun tog sit europakort ned fra hylden over skrivebordet, hvor det stadig stod.
Krigen, og fredsforhandlingerne især, havde gjort det forældet.
Flyttet grænser og givet flere lande et nyt navn.
Konger og kejsere var blevet detroniseret, og kvinder havde fået ret til at stemme.
Nogen havde tegnet i marginen på flere af siderne.
-	Det er mig, indrømmede Morten.
Sigrid så strengt på ham og bladrede videre hen til Det Britiske Imperium og London.
Hun tænkte igen på annoncen og ærgrede sig over, at hun ikke havde skrevet den af eller bedt om lov til at klippe den ud.
Næste dag kom Erik og Knud med tog fra Odense og hver deres forlovede.
-	Du skulle også have taget din med, sagde mor til hende.
-	Vi er ikke forlovede.
-	Det kan vel ikke vare længe?
Mor var klædt i sort og havde røde pletter i ansigtet af sorg og udmattelse.
Efter begravelsen samledes man i den store stue på Hotel Jørgensen.
Bedstemors gamle veninder sad på række og lignede sorte fugle i deres sørgedragter.
De pudsede næse og tørrede øjne og hviskede sammen om Anna, kunne man høre.
Hun var blevet buttet, sagde en, det klædte hende, sagde en anden, gjorde hende kun endnu smukkere.
Og se, hvor forelskede hun og hendes mand tydeligvis var!
De vinkede Sigrid hen og spurgte hende ud.
-Du har mødt en ung mand, siger din mor?
-	Ja, sagde hun tøvende.
-	Så skal du vel snart forloves?
Hun fik lyst til at drille.
-Det tror jeg ikke.
De stirrede på hende.
-	Tror du ikke?
Hvorfor sagde hun det, nu ville de begynde at sladre om hende.
Heldigvis nærmede hendes far sig.
Han blev som altid forhørt, om deres sparepenge
nu stod sikkert i hans sparekasse.
Kunne han love, at det ikke ville gå som i Weimar, hvor pengene var blevet så lidt værd, at man skulle have en hel trillebørfuld med, når man skulle købe et brød?
Hun gik udenfor, stod lidt på trappen til hotellet.
Hans og Morten løb rundt i solen foran sammen med Vibe og Helge.
Man kunne skimte Ymerbrønden, den var blevet overhældt med en ubestemmelig substans.
Man havde netop besluttet at fjerne den originale sandstensskulptur og erstatte den af en kopi støbt i bronze, der bedre ville kunne modstå de mange angreb, den var udsat for.
Erik og hans forlovede, der var jødisk, kom ud arm i arm.
Erik havde hulket i kirken, så Sigrid var blevet helt forlegen.
De så på børnene.
Lidt efter kom Anna og onkel August også ud.
Sigrid kørte med dem hjem til København.
-	Nu må vi se, om du klarer den uden at blive søsyg, sagde onkel August til Anna, da de kørte om bord på færgen.
*Kvalmen kom og gik.
Hovedpine begyndte Anna også at lide af og anfald af svimmelhed, men ikke hoste eller stakåndethed.
Sidst på sommeren gik hun alligevel til lægen.
-	Tillykke, sagde han efter at have undersøgt hende grundigt.
Hun så forbavset på ham.
-	De venter Dem.
Anna holdt fast i stolen og bad ham om at gentage, hvad han havde sagt.
Det, hun og August havde ventet forgæves på i fem år, var sket.
Muligvis takket være de mange måneder hun havde ligget stille på sanatoriet, sagde lægen.
-	Og jeg er ikke for gammel? spurgte hun.
-	De er tredive?
-	Snart toogtredive.
Lægen forsikrede hende om, at hverken hendes alder eller den sygdom, hun havde haft, var et problem.
Han tog en kalender frem og bladrede, sidst i december ville det blive, et julebarn.
Anna holdt i gelænderet på vej ned ad trappen fra lægens konsultation og gik langsomt og forsigtigt hjem.
Hun standsede i Købmagergade foran en forretning med børnetøj, hun plejede at gå hurtigt forbi, for rigtigt at se på de bittesmå beklædningsgenstande, der lå udstillet i vinduet.
En kvinde med et barn ved hånden og tydeligvis også et i maven gik forbi bag hende.
Om ikke længe ville hun selv gå med et barn ved hånden og måske endnu et i maven.
Hun så sig for en ekstra gang, før hun krydsede gaden for at gå ind på konditoriet på hjørnet og bestille en kop te og en flødeskumskage.
August var ude.
-	Sæt dig ned, sagde hun til ham, da han kom hjem.
-	Hvad er der sket?
-Jeg har været hos lægen.
Han blev bleg og tog hendes hænder.
-	Hvad sagde han, er det noget alvorligt?
Anna nikkede med påtaget dyster mine, men fortrød, da hun så udtrykket i hans ansigt, og fortalte det.
-Venter dig?
-Ja!
Vi skal have et barn.
Tårerne begyndte at trille hos dem begge to.
Flaks sprang bjæffende fra den ene til den anden og forsøgte at slikke dem i sig.
De indviede frk. Larsen i den glædelige nyhed.
Hun købte straks garn og gav sig til at strikke små sokker og vanter, trøjer og bukser, en lille hue.
Bunken voksede i takt med Annas mave.
Kvalmen tog af og blev erstattet af en voldsom appetit.
-	Jeg bliver tyk, klagede hun.
-	Det gør ikke noget, forsikrede August hende.
- Jo mere der er af dig, jo bedre.
Hendes tøj begyndte at stramme, hendes kjoler kunne ikke længere lukkes.
-	Køb nogle nye, sagde han og så op fra det brev, han på hendes opfordring var ved at skrive til sine forældre for at orientere dem om, at deres første barnebarn var på vej.
Hver eftermiddag sad Anna ved klaveret og spillede.
Hun komponerede en lille melodi til barnet, som hun forestillede sig, det kunne høre.
Snart gik alle i huset rundt og nynnede den.
Også Sigrid, der jævnligt kom forbi for at drikke en kop te med Anna, når hun fik fri fra Steins.
-	Jeg kan ikke få den ud af hovedet, sagde hun.
En dag havde hun en annonce med, hun havde klippet ud af avisen.
Det var anden gang, den havde været i, sagde hun, det måtte være et tegn.
Stuepige søges til herskabeligt
Hus nar London.
Anna forstod ikke.
-	Vil du være stuepige?
-	Ja, sagde Sigrid, der som altid sad på kanten af stolen, som om hun ikke havde tid eller ro på sig til at sidde rigtigt.
- I London, så jeg kan komme til at tale engelsk og få den rigtige udtale.
Anna kom til at le.
Hun tog Flaks op og kløede den bag ørerne.
-	Hvad siger dine forældre?
-	De ved det ikke.
-	Hvad med Martin?
-Han ved det heller ikke.
Du er den første, hvad synes du?
Sigrid så spændt på hende.
Pigen kom ind med te og småkager.
Anna tog en og en til og gav en bid til Flaks, der også var begyndt at blive tyk.
Sigrid sad uroligt.
-	Synes du, jeg skal gøre det? spurgte hun.
-	Jeg ved ikke, sagde Anna.
- England er langt væk.
-	Ikke så langt væk som Grønland.
De så på hinanden.
Anna mærkede noget som en fisk, der slog med halen, hun lagde en hånd på sin mave.
-	Sparker den?
Hun nikkede og tog Sigrids hånd og lagde den på.
-	Kan du mærke det?
-Ja!
-Hvis du virkelig gerne vil, sagde Anna.
- Synes jeg, du skal gøre det.
-	Synes du?
Sigrid så henrykt på hende.
*Sigrid lagde sin ansøgning i konvolutten og limede den til.
Ms.
Stood, skrev hun udenpå med sin pæneste skrift, det var husbestyrerinden, der stod for ansættelsen.
Og nedenunder: Stanley House 4, Dunstable Road.
Hun så op og sagde gadenavnet højt for sig selv.
Luton, Bedfordshire, skrev hun så og under det og med lidt større bogstaver: England.
Med hamrende hjerte og forskellige besværgelser lagde hun brevet i postkassen.
Mindre end en uge efter lå der et brev til hende med engelsk frimærke på i pensionatets forstue, da hun kom hjem fra Steins.
Hun tog det og skyndte sig ind på sit værelse for at læse det.
Hun havde fået pladsen.
Hun løb ned ad gangen og bankede på hos frk. Nissen for at fortælle hende det, men hun var ikke hjemme.
Hun sendte en billet til Anna og fik et tillykke tilbage og lå det meste af natten vågen, skiftevis henrykt og skrækslagen for det, der nu skulle gøres.
Næste dag fortalte hun Martin det.
De havde været til engelskundervisning, han fulgte hende som sædvanlig hjem.
-	Stuepige?
Han slap hendes arm.
— Fra hvornår?
-	Den 15. november.
-	Om en måned?
-	Nej, halvanden.
De gik lidt i tavshed.
Det blæste og var blevet koldt.
Hun ville tage hans arm, men han trak den til sig.
-	Jeg kommer hjem igen, det er kun for et halvt år.
Han rystede på hovedet og så fortvivlet på hende.
Kort efter rejste hun til Faaborg på det første besøg efter bedstemors død.
Mor stod på stationen, klædt i sort, sammen med Hans og Morten.
De tog hende i hånden.
Morten havde fået en ny kammerat og snakkede om det hele vejen hjem.
Luften var klar, øerne i fjorden tydelige.
Rønnetræerne havde fået gule blade og klaser af ildrøde bær.
Hans standsede ved klokketårnet for at stave sig igennem inskriptionen på muslingeskallen:
Verden er et Flyvesand.
-	Hvordan går det på Steins? spurgte mor.
-	Godt, sagde Sigrid og trak vejret dybt ved tanken om det, hun snart skulle fortælle.
Drengene pakkede de gaver ud, hun havde haft med til dem fra København.
Hun og mor drak te og talte om bedstemor.
Hendes hus var blevet tømt og overtaget af andre, mor kunne ikke længere gå på Slippen uden at græde.
Hun så på Sigrids hånd.
-	Hvor er ringen?
hun lød drillende.
Med hjertet oppe i halsen fortalte Sigrid om England og den plads, hun havde fået.
Mor blev bleg, så rød.
Hun satte koppen fra sig så hårdt, at teen skvulpede over.
-	Stuepige?
Hun lo kort.
—Du, der ikke bryder dig om husligt arbejde?
-	Det er noget andet, stammede Sigrid.
- Det er for at komme til at tale engelsk, få den rigtige udtale.
-	Hvordan vil du dog klare dig i London?
Mor rystede på hovedet.
- Det er en stor by!
-	Luton, mor, det er i Luton, en lille by halvtreds kilometer nordfor.
-	Ved du, hvordan man behandler tjenestefolk derovre?
fortsatte hendes mor.
- Ikke som vi behandler vores, der er andre boller på suppen!
Hvorfor tror du, de må annoncere i udenlandske aviser, ovenikøbet flere gange?
De sad lidt i tavshed.
-	Hvad siger Martin? spurgte mor lidt venligere.
Sigrid så ned.
-	Vil du ødelægge alt for at blive stuepige?
-	Ja, hviskede Sigrid.
-Så du har bestemt dig?
-Ja, sagde hun igen, lidt højere.
Far kom hjem, før han plejede, fordi hun var på besøg.
Han så træt ud og var bekymret, Landmandsbanken var krakket, det gav dønninger i alle andre banker og sparekasser.
Mor fortalte om Sigrids beslutning.
Han glippede med øjnene og så endnu mere træt ud.
Han tog brillerne af, hans ansigt så underlig nøgent ud uden dem.
-	Hvad siger onkel August til, at du opgiver det arbejde, han har skaffet dig?
-Jeg ved det ikke.
-	Hvad siger Anna? spurgte mor.
-Hun synes, jeg skal gøre det.
-	Anna ...
Furen mellem mors øjenbryn blev dybere.
Hun så på Sigrid.
- Du kan nå at ombestemme dig.
-	Nej, sagde hun.
— Jeg har skrevet under.
-	For hvor lang tid?
-	Et halvt år.
Mor så ud, som om hun var ved at græde.
-Og hvem skal så betale for rejsen?
spurgte far.
-	Jeg selv, jeg har lagt penge til side, sagde Sigrid og syntes, hun sporede noget, der lignede anerkendelse i sin fars blik.
*En trommende lyd rev Anna ud af søvnen, store hagl piskede mod vinduerne i stuen til Østergade.
Hun var faldet i søvn på sofaen.
Hun skuttede sig under tæppet og trak det op over maven til hagen.
Barnet bevægede sig på den efterhånden trange plads.
Hun lagde en hånd på og forsøgte at gætte, om det var dets hoved eller hale, hun kunne mærke, en hæl eller et lille knæ.
Af og til hentede August sit stetoskop og satte det til for at høre barnets hjerte.
Mikael, havde de besluttet det skulle hedde, hvis det var en dreng, og Mikaela, hvis det var en pige.
Anna havde indrettet børneværelse i kammeret bag soveværelset, der var blevet sat nyt tapet op med et mønster af pastelfarvede luftballoner.
Astrid havde sendt den vugge over, de selv og Robert havde ligget i og alle Astrids børn.
Anna havde købt en kommode, der også kunne bruges som puslebord, og hængt indrammede billeder med børnevenlige motiver op.
Senere på dagen skulle gardinmanden komme og sætte de gardiner op, hun havde fået syet.
Haglene blev til sne, årets første.
Hun nøs, et held August ikke hørte det.
Det mindste tegn på sygdom hos hende gjorde ham bekymret.
-	Har du det godt? spurgte han flere gange om dagen.
-	Ja, sagde hun.
- Ser jeg ikke sådan ud?
-	Jo, sagde han hver gang og kyssede hende.
Flaks sprang op og lagde sig hos hende.
Hun nøs igen, ville stå op, men ombestemte sig.
Hendes øjne blev tunge og faldt igen i.
Frk. Larsen kom ind.
-	Deres niece er her.
Flaks sprang ned og løb gøende hen mod Sigrid.
-	Lad være, sagde hun og skubbede den væk.
— Du ødelægger mine strømper.
Anna satte sig op med besvær på grund af maven og kaldte den til sig.
Det sneede ikke mere, der var kommet huller i skydækket, solen sendte en stråle ned.
-	Vækkede jeg dig? spurgte
Sigrid bekymret.
-	Nej, nej.
Der var en uge, til hun skulle rejse, først til Faaborg for at være der et par dage, før hun tog videre til Esbjerg og med færgen over til Harwich.
Hun havde sagt sit værelse op og sin stilling hos Steins.
Fået en anbefaling, som hun viste Anna.
-	Imponerende! sagde hun efter at have læst den.
Sigrid blev rød som altid, når man sagde noget pænt til
hende.
-	Jeg håber ikke, onkel August synes, jeg er utaknemmelig?
-	Slet ikke.
Glæder du dig?
Sigrid nikkede, bleg af rejsefeber.
Hun var slank, lige så slank som Anna havde været før sanatoriet.
Men der var noget kejtet og tilknappet over hende, hun brugte ikke meget tid eller mange penge på sit udseende.
Man fik lyst til at purre op i hendes hår og give hende noget andet tøj på, ligefrem læbestift, tænkte Anna.
Flaks lagde sit hoved på Sigrids knæ.
-	Gå væk, sagde hun.
Anna lo.
-	Jeg tror, du kan passe min blå kjole.
Sigrid spærrede øjnene op.
-	Den kan du jo snart selv passe igen.
Anna rystede på hovedet.
-	Så slank bliver jeg aldrig mere, og hvis jeg gør, køber jeg en ny.
De gik ind i soveværelset.
Anna fandt kjolen frem og hjalp Sigrid med at trække i den, lukkede de tre knapper i ryggen.
Sigrid skuttede sig.
Anna lo igen.
-	Flår jeg kolde hænder?
Sigrid rystede på hovedet og vendte sig mod spejlet.
Anna stod skråt bag hende.
-	Den klæder dig.
-	Vil du virkelig give mig den?
Sigrid rørte forsigtigt ved kjolen.
- Jeg skal nok passe på den.
Anna så fra Sigrid til sig selv og kunne dårligt kende den skikkelse, hun så i spejlet.
Oppustet og med bleggul hud.
Hendes hår var blevet tyndt og havde tabt sin glans, hendes øjne var matte.
Hun vendte sig mod Sigrid med en pludselig følelse af rædsel.
-	Hvad er der?
Sigrid så overrasket på hende.
-	Ikke noget ...
Flaks begyndte at gø, August var kommet hjem.
De gik ind i stuen, han så forvirret fra den ene til den anden, som om han var i tvivl om, hvem der var hvem.
Anna skubbede Sigrid frem.
-	Synes du ikke, den klæder hende?
August nikkede.
Sigrid ville gå tilbage til soveværelset og skifte til den, hun var kommet i.
-	Nej, sagde Anna.
- Behold den på.
Hun inviterede Sigrid til at blive og spise med, det var sidste gang i lang tid, de skulle være sammen.
August var i godt humør og trak en flaske vin op.
Klokken var mange, da Sigrid rejste sig.
Frk. Larsen var gået til ro, Flaks sov i sin kurv.
-Jeg kommer til at savne jer!
Det bævede om Sigrids mund.
-	August følger dig hjem, sagde Anna.
Sigrid protesterede, hun skulle om kort tid klare sig selv i en meget større by, indvendte hun, men August havde allerede taget hat og frakke på.
Døren faldt i efter dem, der blev stille i lejligheden.
Anna gjorde sig klar til natten og gik i seng.
*Sneen var smeltet.
Købmagergade virkede mørk og var øde på den tid af altenen, Kultorvet endnu mere.
En bil kørte langsomt forbi.
På hjørnet til Skt.
Gertruds stræde stod en hest og nikkede, kusken sad på vognen og gjorde det samme.
Det blæste, onkel August slog kraven op.
-	Pas på!
Han tog hendes arm for at føre hende uden om en pøl af ubestemmeligt indhold.
Sigrid fnisede, glad og omtåget af vinen og den dejlige aften.
-	Fryser du? spurgte han.
-	Nej, hun holdt fast i hans arm.
Hans frakke lugtede godt, en blanding af tobak og Annas parfume.
Vinden havde frit spil på Grønttorvet, affald og visne blade hvirvlede rundt mellem hinanden.
-	Jeg kan gå resten af vejen selv, sagde Sigrid.
-	Nej, sagde August.
- Jeg følger dig helt hjem.
Ved en saneringsmoden ejendom på hjørnet af Vendersgade og Nansensgade stod en flok mænd og råbte ad hinanden, på nippet til at komme op og slås.
En betjent nærmede sig.
August kom med en sjov bemærkning, Sigrid knækkede sammen af grin.
De gik over gaden og gennem smøgen ved Kjeld Langes Gade mod Nørre Søgade.
Sigrid knækkede igen sammen af grin.
-Jeg kan ikke holde op! sagde hun og klamrede sig til onkel Augusts arm.
Han løftede hende op og så så alvorligt på hende, at hun blev bange.
-	Hvad er der? hviskede hun.
-	Du er så smuk!
Han havde tårer i øjnene, strøg hende over håret.
Hans læber rørte hendes, først blidt, så begærligt.
Hans hænder begyndte at søge under hendes frakke, febrilsk, først her og så der.
Lad være, ville hun sige og skubbe ham væk, men gjorde det ikke.
Noget i hende forhindrede det.
-	Anna, Anna, stønnede han.
-	Sigrid ...
-	Undskyld, sagde han og slap hende, som om han var vågnet af en drøm.
Hun begyndte at gå, han gik efter.
-	Sigrid!
Jeg beklager
... jeg ved ikke, hvad der gik af mig.
Hun gik hurtigere, småløb ned gennem smøgen med August
efter sig.
Lyden af deres skridt blev kastet frem og tilbage mellem husgavlene.
De kom ud på Nørre Søgade, hun tog sin nøgle frem.
-	Sigrid, vent! sagde August så desperat, at hun standsede.
- Det var en fejltagelse ...
du ligner hende sådan i den kjole ... det er min eneste undskyldning.
De stod lidt over for hinanden.
-	Kan du glemme det?
Han lød bønfaldende.
Hun nikkede, afmålt.
-	Tak, sagde han.
-	Farvel.
-	Farvel og god rejse, hørte hun August sige, idet døren faldt i.
Der var stille på pensionatet, en ung mand, der var flyttet ind for nylig, gik forbi for at stille sig i kø til toiletværelset.
-	Der er nok en, der har været ude og more sig.
Varmen
skød op i hendes ansigt.
-	Hvad mener De?
-Deres frakke er lukket skævt, sagde han og blinkede.
IV
14.	kapitel
Way out, stod der over en tunnel, der ligesom de andre var beklædt med gullige fliser.
Støvet, varm luft blæste
Sigrid
i ansigtet
.Der var mange mennesker, alle gik i samme retning og så ud, som om de havde travlt.
Fliserne fik lyden af deres skridt til at runge, dybere nede i den underjordiske labyrint, hun befandt sig i, rumlede togene afsted.
Pludselig kunne man høre nogen spille violin.
Way out, stod der igen.
Tunnelen delte sig, førte hen til en trappe og lidt efter til endnu en.
For enden af den var et skarpt lys.
Sigrid småløb op.
Så var hun der, midt på Piccadilly Circus, i et mylder af mennesker og trafik.
En rød dobbeltdækkerbus med reklamer på siden kantede sig frem mellem automobiler og hestetrukne drosker, cykler og fodgængere.
En bobby med sølvfarvet hjelm forsøgte at dirigere trafikken.
Criterion Theatre, stod der på en bygning på den anden side af pladsen og ved siden af den London Pavillion.
Over et stort ur, omkranset af elektriske pærer, stod Mellin ’s Food.
På en ø i centrum af pladsen rejste et mindesmærke sig, til venstre lå Old County Fire Office.
Sigrid vendte og drejede sig, dér var Leicester Square, dér Regent Street og dér Coventry Street.
Hun tørrede et smørret
smil af sit ansigt og hankede op i kufferten for at begive sig ned ad den sidste.
Solen forsøgte at trænge gennem den grå, ildelugtende tåge.
Foran en politistation sad en række tiggere, veteraner fra krigen tydeligvis.
Hun standsede for at kaste et blik på kortet og kom lidt efter til sit bestemmelsessted.
En gammel villa, der sikkert engang havde været hvid og omkranset af en have, men som nu var sort og omkranset af høje bygninger.
Her skulle hun tilbringe sin første nat på KFUK i London.
Næste dag tog hun toget til Luton.
Bygningerne var lavere her, kun to, tre etager.
Trafikken mere adstadig.
Hun fandt Dunstable Road.
Det første stykke lå der forretninger side om side i stueetagen på de toetagers byhuse.
Mange hatteforretninger, som byen tidligere var berømt for.
Nu var det biler fra Vauxhall-fabrikkerne.
Ved en stor slagterbutik delte vejen sig, Sigrid gik til højre.
Byhusene blev afløst af villaer.
Den ene større og mere fornem end den anden.
Hendes hjerte slog hurtigere, Stanley House, dér var det, et lille slot lignede det.
Smedejernslågen gav en lyd fra sig, da hun skubbede den op.
Gruset knasede, en mand i uniform
var ved at polere en bil.
Længere henne ad indkørslen var et stort, rundt bed med et springvand og efter det en bred, vifteformet trappe, til husets indgang.
Hun satte en finger på dørklokken.
En midaldrende kvinde i uniform lukkede op, Sigrid spurgte efter ms.
Stood.
—	Det er mig, sagde kvinden.
-Jeg er den nye stuepige,
fortsatte Sigrid, forvirret over, at den anden ikke gjorde mine til at lukke hende ind.
- Sigrid Kristensen from Denmark.
Ms.
Stood pegede uden at sige noget på et lille messingskilt på døren.
Visitors, stod der.
- Rundt om huset, ned ad trappen til kælderen! hviskede hun og lukkede døren.
Flov fulgte Sigrid hendes anvisning og ringede lidt efter på en dør, hvor der stod Servants.
Ms.
Stood lukkede hende ind og indskærpede hende, at det var den indgang og kun den, hun skulle bruge.
-	Yes, ms.
Stood, sagde Sigrid og nejede.
-	Vi har travlt.
Ms.
Stood førte hende gennem et stort, lavloftet køkken, hvor et par kokkepiger var i gang, et viktu-alierum, et vaskerum og en kokskælder frem til en bræddedør.
Bag den begyndte en smal, stejl trappe, der løb parallelt med herskabets.
Når tjenestefolk skulle fra en etage til en anden, skulle de bruge den.
Før de trådte ind på herskabets trappe, skulle de standse og lytte.
Flvis de kunne høre, at der stod nogen på den anden side, skulle de vente, til de var væk.
-	Ffusk, sagde ms.
Stood langsomt og tydeligt som for at være sikker på, at Sigrid forstod.
- Usynlighed er en dyd for tjenestefolk.
Flun gik efter ms.
Stood op med sin kuffert.
Trinene var høje og drejede hele tiden, så kufferten stødte imod.
Istfloor ...
2nd floor,
havde nogen skrevet på bræddevæggen ud for hver etage.
Ms.
Stood standsede for at få vejret.
Flun så på Sigrid og rystede på hovedet.
-	Godt gjort, at man skal have tjenestefolk helt fra Danmark ...
den anden stuepige er fra Norge.
Det er krigens skyld, folk kender ikke deres plads mere!
Hendes stemme røg op i falset.
— Kvinderne vil ikke længere være tjenestefolk, det er for hårdt, siger de.
Under krigen var der ikke noget, der var for hårdt.
Dér kunne de overtage mændenes arbejde, selv det
tunge på fabrikkerne, lægge skinner ... de fik selvfølgelig også mere i løn og større frihed, men det er slut nu.
Mændene er kommet tilbage, alt er som før, men det vil kvinderne ikke forstå.
De vil hellere hutle sig igennem og leve af almisser end være tjenestefolk.
Hun samlede skørterne for at gå videre.
Trinene blev højere, der var dårlig plads til kufferten.
4th floor, stod der på den etage, de trådte ud på.
Tjenestefolkenes domicil, kaldte ms.
Stood det.
Der var for nylig blevet indlagt elektrisk lys og lavet brusebad, dog kun med koldt vand.
Hun slog døren op til et kammer med skråvæg.
To smalle senge stod tæt over for hinanden, derudover var der et skab og en kommode.
Ms.
Stood åbnede skabet, der hang en række uniformer.
Sigrid noterede, mens ms.
Stood gennemgik dem og fortalte, hvornår hun skulle tage hvad på.
2	Lærredskjoler
6 Morgenforklæder
3	lette Hollænderkyser
1	Macintoshforklæde
2	blå Kitler
1 Alpakakjole
4	sæt løse Manchetter
1 Aftenforklæde
3	Aftenkapper
Sigrid tog sit eget tøj af og iførte sig alpakakjole, macintoshforklæde og hollænderkyse og gik ned ad trappen igen til kælderen.
Der var travlhed i køkkenet, man var ved at gøre
klar til afternoon tea.
Her mødte hun den anden tjenestepige, Marija, hed hun og var ikke fra Norge, men fra Finland og klædt nøjagtig som hun selv.
Mørket faldt på og fik lysene til at stråle gennem disen.
Det blev tid til at skifte macintoshforklædet ud med aftenforklæde med kniplinger og tage kniplingsmanchetter på, så de var klar til at servere dinner for herskabet.
Sigrid skulle kun se på, så hun selv kunne servere aftenen efter.
- Stil Dem ved anretterbordet, sagde Marija, før de gik ind.
- Og læg mærke til, hvad jeg gør.
Spisestuen var oval med lyseblå vægge og høje, hvide paneler.
Midti stod et langt bord med en hvid dug, der nåede helt ned til gulvet, og et par kandelabre og en blomsteropsats.
Ved den ene ende var der dækket op til to.
Døren overfor gik op, og herren og fruen kom ind.
Fruen i en nedringet aftenkjole af grøn silke, der fremhævede hendes hvide hud og rødblonde hår.
Herren, en berømt hjernelæge, der arbejdede på et hospital i London, havde kjole og hvidt på.
Han trak stolen ud for fruen og kyssede hende på hånden.
De konverserede dæmpet, mens de spiste, og ænsede ikke ms.
Marija, heller ikke når hun lagde noget på deres tallerken eller skænkede op i deres glas.
Det trak, krystallysekronen drejede langsomt og kastede regnbuefarvede reflekser rundt på væggene og hen over dugen.
Sigrid arbejdede sig op ad trappen fra kælderen med en bakke med te og kopper i hænderne.
Hun havde morgenuniformen på, som bestod af en brun lærredskjole, stivet, hvidt forklæde og hollænderkyse.
2ndfloor, hun standsede og lyttede, før hun trådte ud på reposen på herskabets trappe.
Den var oplyst af glaslamper formet som fakler.
Hun gik hen ad en gang, tæppebelagt ligesom trappen, og satte bakken fra sig på et bord, som ms.
Stood havde instrueret hende i, før hun bankede på døren ved siden af.
-	Come in, lød det søvndrukkent fra den anden side.
Der var mørkt og beklumret i det værelse, hun kom ind i.
Hun famlede efter kontakten, herren og fruen krøb sammen under et rod af lagener og tæpper.
-	Good morning, sagde hun og kniksede på vej over gulvet mod vinduet, hvor hun trak først det ene lag gardiner fra og så det andet.
Hun skubbede vinduet op, som ms.
Stood også havde instrueret hende i.
Kølig luft strømmede ind sammen med lydene fra gaden og sendte en bølge af fryd igennem hende.
Hun var i England ... midt i det ukendte, pulserende liv.
Lidt efter serverede hun dagens første kop te for herskabet, som blev nydt ’tør’ i sengen.
Fruen drak te
seks gange om dagen: kl. 7, kl. 8.30, kl. 10, kl. 13, kl. 16.15 og 21.30,
havde Sigrid noteret.
Næste punkt var at tage kittel og skåneærmer på over morgenuniformen og rengøre den store ovn i kælderen og pudse herskabets fodtøj.
Hun nynnede for sig selv, mens hun polerede fruens støvler.
Det var den lille melodi, Anna havde komponeret til barnet, opdagede hun og blev rød af skam, som hver gang hun tænkte på hende og August og det, der var sket den sidste aften.
Så var det tid til at skure gulv i forstuen.
På alle fire, havde ms.
Stood indskærpet hende.
Hendes mave knurrede, kl.
8.30, to en halv time efter hun var stået op, var der endelig morgenmad for tjenestefolkene i køkkenet.
De engelske ansatte sad nærmest kakkelovnen, Sigrid og ms.
Marija tæt ved døren, hvor det trak, men det gjorde ikke noget.
De spiste sig varme i stegt flæsk og spejlæg, ristet brød med ost og marmelade og drak baljer af stærk, sort te med mælk og sukker i.
Posten kom, der var to breve i den konvolut, han rakte hende, et fra hendes mor og et fra hendes far.
Gud ved, hvor du er nu, og hvordan det er gaaet dig i dag, begyndte det fra hendes mor.
Og tusind tak, min lille Skat, for de søde Nelliker, der stod til mig derhjemme, det lignede dig saa fuldstændig at tænke på mig, du kan tro, jeg blev glad, selvom jeg selvfølgelig fældede en stille Taare.
Det var
i det hele taget drøjt at tage Hjem uden dig...
Kære Sigrid, begyndte hendes far som altid mere nøgtern.
Det var en stor Beroligelse for os at faa at vide, at du var kommet godt til dit Bestemmelsessted.
Jeg tænkte nok
Overfarten maaske
ikke blev helt rolig, for det blæste op her om Aftenen ved 10-11-Tiden, hvad Mor ikke har mærket noget til i Toget hjem ...
På bagsiden af fars brev havde mor tilføjet et par sætninger: Kære lille Sis.
Nu har jeg lige siddet og læst dit Brev igen, da det kom i Formiddags, flaaedejeg det op og slugte det, for at se hvordan det gik dig.
Jeg må sige, at du allerede har oplevet en Del.
At du kunne naa at se saa meget på den ene Dag i London
imponerer os___Det lader til, at du er glad ved Mis M, og det
er jo godt...
Nu ikke mere i Aften, næste gang bliver saa dit Jule brev, tænk, at det snart er Jul.
Sigrid tog sedlen med onsdagens program op af lommen på sit forklæde for at se, hvad næste punkt var.
9.20: Tørre Støv af i det store Gæsteværelse.
9.25: Det lille Gæsteværelse.
9.30: Dressing Room.
9.40: Bathroom og W.C.
10.15: Master bedroom turned out, børste Madrasser etc.
Hver dag havde sine opgaver fra tidlig morgen til sen aften, hvor de vaskede op efter herskabets dinner.
Når de to stuepiger gik i seng, var de så trætte, at de kun nåede at veksle et par ord, før de faldt i søvn.
Onsdag og søndag havde de på skift en halv fridag hver.
De første brugte Sigrid på at udforske Luton og dens seværdigheder, de næste Chiltern Hilis og Bedfordshire, en mindre by ikke så langt væk.
Bevæbnet med en fjerkost gik hun op ad trappen til værelserne på 2. floor.
Det var koldt, der havde været isblomster på vinduet over hendes seng om morgenen.
En ung mand så forbavset på hende, da hun uden at banke på trådte ind.
For
sent opdagede hun, at hun befandt sig på den forkerte etage.
-	Who are you? spurgte han.
-	The new maid, sir, stammede hun og undskyldte, før hun bakkede ud og skyndte sig videre op på den rigtige.
Hun tog sin seddel frem.
10.45: Vaske Fruens Silkeundertøj, Strømper etc.
Alt andet vasketøj blev hentet af the laundry man, som kom hver fredag.
Hun gik ned til kælderetagen og fandt en balje frem.
Stak en lillefinger i vandet for at mærke temperaturen, før hun piskede sæbe i og lagde undertøjet og strømperne i blød.
Fra kældervinduet kunne man se hen over indkørslen til en mur dækket af efeu.
Ved siden af den bredte en rododendron
sig.
Gartneren var ved at rive blade sammen, chaufføren havde kørt bilen frem.
Fruen kom ud, som altid elegant klædt.
Hendes frakke var kantet med pels af samme slags som hendes muffedisse.
Hvor skulle hun hen?
På besøg eller ud og købe blomster?
En af hendes fa huslige pligter.
Herskabets to døtre gik på kostskole, deres søn boede og studerede i London.
Sigrid fiskede et par underbukser op og begyndte at gnubbe dem.
Da hun havde gnubbet og skyllet både undertøj og strømper,
var huden på hendes fingerspidser helt krøllet og lige så lyserød som silken.
16.00: Forberede Te.
Hun skulle gøre det alene, Marija var i London, det var hendes halve fridag.
Hun kunne dårligt vente, til hun kom hjem, så hun kunne høre, hvad hun havde oplevet.
Fruen havde gæster.
De sad i de lave stole foran pejsen og ristede brød på lange gafler, som de holdt hen til ilden, og fik et hav af lækre sandwich og kager.
Dem, de ikke kunne spise, fik tjenestefolkene.
— Hvordan var der i London? spurgte Sigrid på værelset om aftenen.
Marija begyndte at fortælle.
Sigrid kæmpede for at holde sig vågen, men nåede kun at høre et par sætninger, før hun udmattet af dagens arbejde faldt i søvn.
En skarp lyd trængte gennem mørket, hun prøvede at komme væk fra den, men stødte ind i noget, en væg?
Hvor var hun?
Hun lod en hånd glide ned over den.
På sit værelse på pensionen i Nørre Søgade.
Hun var ikke rejst endnu, det hele havde bare været en drøm.
Nej, sengen stod forkert, hun var ikke på sit værelse i Nørre Søgade, men i sit gamle værelse i Faaborg.
Klokken, der blev ved med at ringe, var den
fra jernbaneoverskæringen ved Svendborgvej ...
Hun havde opgivet sin rejse og ladet sig overtale til at blive hjemme og hjælpe mor med de to små.
En følelse af bundløs sorg vældede op i hende, som om nogen var død.
-	Nej, nej! råbte hun og slog på væggen.
Nogen sagde noget bag hende, hun vendte sig og vågnede langsomt.
Forstod lettet, hvor hun var.
Der var stille, Marija havde slukket vækkeuret, hun sagde igen noget, bandede vel på finsk.
-	De ser så glad ud, ms.
Kristensen, sagde ms.
S tood, da Sigrid lidt efter stod i køkkenet i sin morgenuniform og var ved at gøre bakken med te klar til herskabet.
-	Det er jeg også! svarede hun, stadig lettet, og begav sig op ad trappen med bakken.
Butikkerne i London var pyntet op til jul.
Der var trængsel på Oxford Street, alle havde travlt, selv tiggerne.
Sigrid trådte til side for en flok unge kvinder, der fyldte det meste af fortovet, og så diskret efter en ældre, sort kvinde, som gik forbi den anden vej med to fornemt klædte, hvide børn.
Opfangede en sætning her og en sætning der, som hun gentog for sig selv og forsøgte at oversætte.
Hun gik hen ad Seven Sisters Road, var efterhånden sulten, men kunne ikke få sig selv til at bruge hverken tid eller penge på at gå ind et sted og få noget at spise.
Hun begyndte i tankerne på et brev til Anna.
Hun undrede sig vel over, at Sigrid ikke havde skrevet.
Men hver gang hun prøvede, kom hun i tanke om det, der var sket den sidste aften i København, og gik i stå.
The Financial District kom hun til, hvor mænd i nålestribet tøj og med bowlerhat på og en sølvbeslået stok i hånden jog
afsted.
Sulten gnavede mere og mere, hun standsede foran et vindue med pølser og de berømte engelske tærter, men beherskede sig og fortsatte.
Hendes ben gik af sig selv, bar hende gennem kvarter efter kvarter.
Big Ben slog, så fulgte klokkespillet.
Din lykkelige stuepige, sådan skulle brevet til Anna slutte.
Hun gik forbi Foyle Novel Bookstore og en smart tøjforretning, hvor hun standsede ved vinduet for at se på en charle-stonkjole med perlebesætning.
Hun løftede hovedet og fik øje på et ansigt med et par nysgerrige øjne under en klokkehat, der var trukket godt ned.
Lidt efter kom hun til en forretning med eksklusivt børnetøj og standsede igen.
-	Til en dreng eller pige? spurgte ekspeditricen.
-Det ved jeg ikke endnu.
-	Så har vi nogle
...
Ekspeditricen kravlede op ad en stige og kom ned med en æske med et par små, cremefarvede babysko i.
-	Håndsyede, sagde hun.
- Af gedeskind.
Sigrid spurgte til prisen.
De var dyre, alt for dyre, men hun skyldte.
Om de så havde kostet det dobbelte, var det ikke for meget.
-Jeg tager dem, sagde hun og forlod butikken med en fint indpakket æske dinglende i en snor fra fingeren.
Efterhånden svimmel af sult nærmede hun sig Piccadilly Circus, hvor hun skulle med the Tube til Whitehall for at skifte til regionaltog.
Der var trængsel på perronen, en flok unge mænd, alle klædt i brun jakke med skrårem og sorte bukser stukket ned i langskaftede støvler, begyndte at råbe taktfast og i kor.
De, der stod nærmest, trak sig væk.
Brunjakkerne råbte højere.
De greb fat i en mand og så en anden, som de slog hatten af og sparkede bagi, da han ville samle den op.
I det samme kom det tog, hun skulle med.
Marija var ved at polere en ske, Sigrid en gaffel.
De arbejdede hurtigt og havde halvvanter på.
Sølvtøjet sugede kulden til sig, så det gjorde næsten fysisk ondt at holde på det.
På grund af fugten skulle det pudses en gang om ugen her mod en gang om måneden derhjemme.
Der var utrolige mængder, mange smukke ting, opsatser, skåle og kander, som var gået i arv gennem generationer, for ikke at tale om det bestik, der skulle dækkes op med juleaften.
Det hele blev talt to gange.
Når det blev taget frem, og når det blev stillet på plads.
Huset emmede af travlhed, ms.
Stood løb rundt om sig selv, kokkepigerne bagte, henkogte og syltede fra morgen til aften.
Gæsteværelserne var gjort klar til herskabets børn, der snart ville komme hjem.
Rengøringsvanviddet nåede nye højder, kulden også.
De to stuepiger sov med uldne strømper på og en strikket trøje over natkjolen og frøs alligevel.
Aftenen før havde Sigrid hørt snøft fra Marijas seng, efter at de havde slukket lyset klokken halv ti, som de skulle.
-	Græder du? spurgte hun, de var hurtigt blevet dus.
-Ja, hviskede Marija.
-	Har du hjemve?
-	Ja, sagde hun og begyndte igen.
- Har du ikke?
-	Jo, lidt, sagde Sigrid og var også begyndt.
Marija lagde skeen fra sig, som om hun havde brændt sig, og tog den næste.
Sigrid gjorde det samme med sin gaffel.
Det sølvtøj, de havde poleret, strålede og skinnede, så det skar i øjnene.
-	Danser du jitterbug? spurgte Marija.
-	Nej, sagde Sigrid.
- Gør du?
Marija nikkede.
-	Jeg kan lære dig det, så kan vi gå ud og danse en aften?
Der skulle være et sted i Luton, The Bear Club ...
Hun holdt inde, ms.
Stood nærmede sig.
-	Der er kommet en pakke til Dem, sagde hun til Sigrid.
Den lå i køkkenet, var fra hendes mor og fuld af juleknas.
Der var ikke noget brev ved, hun måtte have glemt det eller haft så travlt, at hun ikke havde nået at skrive et.
-Det
skal vi spise juleaften, sagde hun til Marija.
Dagen efter kom posten med et brev fra far.
Hun stak det
i lommen på sit forklæde og skyndte sig videre med dagens program.
Først i pausen mellem opvasken efter lunch og forberedelsen til afternoon tea, som skulle afholdes i køkkenet for det tilfælde, at der skulle blive brug for dem, havde hun tid til at tage det frem.
19/12 1925
Kære Sigrid
Jeg sidder alene hjemme her Lørdag Aften som ogsaa i Aftes og i Forgaars.
Mor er i København, og jeg ved i Øjeblikket ikke, hvornaar hun kommer Hjem, og jeg giver mig derfor til at skrive et lille Julebrev til dig.
Desværre bliver det trist, for Anna svæver i Øjeblikket mellem Liv og Død og er maaskepaa det sidste, mens jeg skriver dette; ret meget Haab er der ikke.
Tirsdag Morgen — eller Mandag Aften — begyndte Fødslen, der var meget vanskellig.
Barnet levede til det sidste under Tangfødslen, men de fik det ikke levende ud.
Anna var derefter yderst medtaget, og Dagen efter indtraadte der hos hende en Art Tarmslyng eller et Knækpaa Tarmene.
Hun maatte intet nyde, og var det endelig nødvendigt at give hende noget, blev det straks efter pumpet ud.
Mor rejste saa ind tidligt Torsdag Morgen.
Om Aftenen prøvede de at faa Gennemførsel gennem Tarmene med Vandindhældning og Sennepste, men uden at det hjalp.
I gaar Formiddag prøvede de med Olie, og det syntes at virke, men ifølge Telefonsamtalen i gaar Aftes er det stoppet op igen, og hun er yderst svag og holdes nu oppe ved Kamfer og Saltvandsindsprøjtninger, der jo plejer at være de sidste Ressourcer, saa nu skal der næsten et Mirakel til for at redde hende.
Jeg har haft Børnene i Bad i Aften, de kan jo ikke forstaa, Mor bliver i København.
Bagefter gik jeg ud og købte dem hver en Marcipangris og stillede over deres Senge.
Jeg fortsætter i Morgen Søndag, blot jeg kunne sige, der var Haab ...
Søndag Formiddag.
Det blev desværre det værste, og det som efter Telefonbeskeden i Aftes var at vente.
Døden.
Umuligt,
Anna kunne ikke dø.
Sigrid var lige ved at slå en lille latter op.
Hun glattede papiret, fars håndskrift var halvt så stor som mors og helt regelmæssig.
Døden, skrev han.
Døden.
Døden.
En mur af mørke rejste sig om hende, hun blev tør i munden og svimmel.
-	Ms.
Kristensen? hørte hun ms.
Stood sige.
- Sidder De og sover?
Hun holdt fast i bordkanten.
-	Nej, ms.
Stood.
De andre talte om de optøjer, der havde været i London dagen før.
I et glimt så
Sigrid det hele udefra, køkkenet og køkkenbordet, dem der sad ved det.
Vidste, det for altid ville være prentet ind i hendes i hukommelse, hvor hun var, og hvordan der så ud, da hun fik den ufattelige meddelelse.
De andre rejste sig.
Sigrid rejste sig også, benene rystede under hende.
Hun skulle dække op til herskabets five o’clock tea og tog kopper og tallerkener ud af skabet og satte dem på en bakke.
Idet hun løftede den, trak mørket sig igen sammen om hende.
Hun kunne mærke bakken hælde, porcelænet begyndte at glide.
Hun rettede op, men for sent, en stabel af de fine kopper med malede landskaber på faldt af og ramte klinkegulvet.
-	Det bliver trukket fra i Deres løn.
Ms.
Stood satte hænderne i siden.
- Hvad står De og glor for?
Hent en kost.
Som i en døs adlød hun og fejede skårene sammen.
Marija hjalp hende.
-	Hvad er der? hviskede hun.
Hun ville fortælle det, men kunne ikke.
Hendes hals snørede sig sammen, så hun dårligt kunne få vejret.
Det var Marijas halve fridag, og Sigrids tur til at servere dinner for herren og fruen.
Noget hun plejede at synes var sjovt, at stå stiv som en støtte og opdage, hvad de manglede, før de selv nåede det.
Denne aften måtte de gøre hende opmærksom på det, og da hun skulle skænke vin op til herren, kom hun til at spilde på dugen, fordi hun rystede på hæn-
derne.
Rystelserne bredte sig til hele hendes krop, hun kom til at klapre med tænderne.
Herren og fruen måtte have hørt det, men lod heldigvis som ingenting.
Det var noget af det, hun beundrede englænderne for, deres evne til at lade som ingenting.
-	Er du syg? spurgte Marija ud i mørket.
De var gået i seng, Sigrids tænder klaprede igen som kastagnetter.
-	Nej, sagde hun og prøvede at få dem til at holde op.
Marija faldt i søvn.
Sigrid krøb sammen under tæppet, så
mærkede hun noget, en følelse af at Anna var hos hende.
Hun holdt op med at ryste, tårerne begyndte at trille.
Næste morgen var hendes øjne røde og opsvulmede.
Marija så forskrækket på hende, endelig kunne hun fortælle, hvad der var sket.
Hele dagen gik hun ved siden af sig selv og måtte igen og igen tage sedlen frem for at se, hvad hun skulle.
9.25: Det lille Gæsteværelse.
Hun skubbede et vindue op for at lufte ud og faldt i staver over en musvit, der hoppede rundt i træet foran.
Der var noget særligt ved den, syntes hun.
Sidst på eftermiddagen var der brev fra hendes mor, skrevet i affekt kunne man se.
Linjerne bølgede, hun havde skrevet ud over kanten af papiret.
Glemt kommaer og kun nogle af navneordene var med stort.
Kæreste lille Sis.
Det er forfærdeligt for os Alle, men især for Onkel August, det Skind han er ganske fortvivlet.
The laundry man kom og gik igen.
Jeg bliver herinde hos ham og hjælper med hvad jeg kan.
I Morgen skal hun i Kapellet, onsdag vil vi gerne have hende begravet for saa at tage Onkel August med os hjem til Jul.
Det
bliver frygtelig trist uden dig, uden Anna og Bedstemor men der er ikke noget at gøre, for de to Smaas skyld skal vi have et Juletm ellers vil det være syndfor dem ...
Det gav et sæt i Sigrid.
Onkel August vil gerne have en hilsen paa dette, sluttede hendes mor efter en strøm af hilsner og formaninger.
Nederst på papiret var med mindre skrift og en anden farve blæk tilføjet et par linjer:
Kære lille Sigrid.
Ogsaa jeg ønsker dig saa glad en Jul, som du kan have derovre i det fremmede.
Jeg opførte mig vist ikke, som jeg skulle, den sidste Gang du besøgte os her i København.
Varmen
skød op i hendes ansigt.
Naar du engang med Tiden kommer tilbage hertil igen, skal jeg gøre alt, hvad jeg kan, for at rette op på det og hjælpe dig.
Kærlig hilsen, din August.
Hun kom til at svede og så fryse, læste det igen.
Var det en undskyldning?
Skrevet samme dag som Anna var død.
Havde det, der var sket mellem dem, plaget ham lige så meget, som det havde plaget hende?
- Uh!
Det var glat, Marija stak sin arm ind under Sigrids, så de kunne støtte sig til hinanden.
De var på vej til julegudstjeneste, som blev holdt om aftenen her.
Lyset fra gadelamperne virkede gult i den tætte frosttåge.
Alle vegne fra kunne man høre stemmer, mændenes nasale og distingverede, kvindernes høje og kvidrende.
Afog til kørte en bil eller hestevogn forbi.
De måtte være færdige med julemiddagen hjemme i Vestergade.
Mor og far og de to små.
Knud og Erik skulle også komme, og onkel August på vej til sin familie i Jylland.
Klokkerne begyndte at ringe.
Store og fulde af malm.
På trappen foran kirken sad som altid en flok veteraner og tiggede, i dag lidt flere end der plejede.
Marija lagde en mønt i en hånd.
Sigrid gjorde det samme og så ind i et ansigt, der i stedet for øjne havde to gabende tomme huler.
Næsen var kun en stump, læberne helt væk, så tænderne var blottede i et evigt grin.
Staklen måtte have stukket hovedet op af skyttegraven, netop som en granat var eksploderet.
De andre veteraner morede sig højlydt over hendes forskrækkelse.
En manglede begge ben, en anden rakte det, der var tilbage af hans venstre arm i vejret som en militærhilsen, en tredje havde mistet hele underansigtet.
Resten var syet sammen til et unaturligt lille hoved.
En strømpe stoppet ud med aviser, lignede det.
Midti sad et metalaggregat, som han trak vejret igennem.
Han tog fat i Sigrids frakkeærme.
Hun rev det til sig og skyndte sig efter Marija.
De satte sig bagerst i kirken, tæt sammen for at holde varmen.
Fik et glimt af herskabet, der sad oppe foran.
Trompet og orgel blandede sig med den skønneste korsang.
All the Saints ...
Sigrid bøjede hovedet og måtte have lommetørkædet frem.
Så mærkede hun det igen ...
Anna var hos hende.
15.	kapitel
Man spiste julemiddag den 25. midt på dagen.
Tjenestefolkene i køkkenet, når de havde serveret for herskabet.
Stuffed turkey og Christmas pudding med custard bestod den af.
Efter puddingen blev tjenestefolkene inviteret ind i stuen for at se juletræet.
De stillede sig på række, som ms.
Stood havde instrueret dem i.
Derefter kom herren og fruen og deres tre børn hen og ønskede dem god jul og vekslede et par ord med hver.
Sønnen, mr.
David-Ferrier jr., som Sigrid havde fået et glimt af, da hun forvildede sig ind på en forkert etage,
havde sin fars spinkle skikkelse og sin mors overbid.
Han spurgte Sigrid, hvor hun kom fra, og hvordan man holdt jul der.
Lidt efter kom mrs.
David-Ferrier og stillede samme spørgsmål.
—Oh, Denmark? sagde hun.
- It’s the Capital of Sweden?
Et par dage efter lå der igen et brev til Sigrid, da hun kom ned til morgenmad.
Det var fra hendes mor, der beklagede, at hendes forrige brev havde været lutter Sorg.
Hun fortsatte uden overgang: Mandag Aften blev Anna bragt til Kapellet.
Du kan ikke tanke dig, hvor yndig hun saa ud, da hun laa der omgivet af de dejligste Blomster med et fint, lille Smil om Munden og i højre Arm sin yndige, lille Dreng.
Alle var saa bevægede ved at
se hende, og det var næsten heller ikke til at bære.
Man kunne ikke forstaa, hun laa der og ikke talte til os.
Sigrid måtte have lommetørklædet frem.
Dit Brev til Anna kom jo for sent, det var svært for os at læse og se de søde, smaa Sko, dem var hun sikkert blevet glad for.
Vi har talt meget med August om Fremtiden, thi han vil og kan ikke være ene derinde i Lejligheden, han vil saa gerne have en hos sig, som kan hygge om ham i Stuerne, naar han er hjemme om Aftenen, og tale med ham om alle de gode Minder, han har om Anna.
Kokkepigen lagde et stort stykke bacon med krøllet fedtkant på Sigrids tallerken, hun spiste, mens hun læste:
Jeg har altid holdt meget af August, fortsatte mor, men disse tunge Dage, vi har tilbragt sammen, har faaet mig til at synes endnu bedre om ham ...
Vi har talt om meget, og vi har blandt andet ogsaa drøftet dig, han har haft saa ondt af dig, at du skulle døje dette alene derude, og han har talt om, hvor meget han holdt af dig.
Strax
den første Dag sagde han, at havde du været Hjemme her, saa var du den eneste, han egentlig ville ønske at have hos sig.
Hun stivnede.
Han kunne maaske skaffe dig lidt Arbejde om Dagen, skrev mor, saa kunne du være noget for ham om Aftenen og til Foraaret og Sommeren faa nogle rare Ture med ham i Bilen.
Opfordrede hendes mor hende ligeud til at rejse hjem?
Forstod hun ikke, at Sigrid havde skrevet under på en kontrakt, der betød, at hun skulle være et halvt år på Stanley House.
Uanset hvad der skete, og hvad hendes mor syntes.
Sis,
din Svoger trænger til dig, sluttede hun i en tone, der fik Sigrid til at tabe gaflen.
Ms.
Stood så misbilligende på hende.
Svoger.
Hun havde lyst til at slå i bordet, onkel August var
ikke hendes svoger, men hendes mors.
Havde Annas død rystet hende så meget, at hun ikke længere vidste, hvem der var hvem?
Ms.
Stood rejste sig, de andre også.
Sigrid skyllede hurtigt sin lunkne te ned, Marija trak skåneærmer på og gik ind i stuen for at rense kaminen.
Sigrid tog spand og fjerkost og gik op ad trappen til første sal for at ordne værelser og gøre rent på toiletterne.
Gæsteværelserne var ubeboede, børnene rejst igen.
Hun gik fra det ene til det andet og tørrede støv af.
Ud af øjenkrogen så hun noget, et af de gulvlange gardiner bevægede sig.
Hun stirrede på det, vinduet var lukket, der var ingen andre i værelset.
Det bevægede sig igen.
Hun gik hen til det og lagde ansigtet mod det lette, hvide stof.
- Anna? hviskede hun.
1926.
Trafikken var livlig på London Bridge.
En flok skoledrenge løb forbi, klædt i ens jakker og korte bukser på trods af kulden.
Sigrid tvang sig selv til at gå langsomt for at holde samme tempo som mr. David-Ferrier jr.
En morgen mellem jul og nytår, hvor hun var ved at pudse familiens fodtøj, havde hun fundet et lille brev i hans ene støvle med hendes navn på.
Nu gik de der ved siden af hinanden og konverserede.
Hvorfor havde hun, som tilsyneladende kom fra en velhavende familie, taget plads som stuepige, spurgte han.
Sigrid arbejdede sig igennem en forklaring.
Han roste hendes engelsk, hun takkede og spurgte, hvad han studerede.
Økonomi, fortalte han, på tredje semester.
-	Det må være interessant.
-	Måske, hvis man selv har valgt det, sagde mr.
David-Fer-rier jr.
De standsede for at se på Themsen.
Flåder af pramme drev afsted på det brune vand, midti var en banke.
Mr. David-Fer-rier jr. skuttede sig og trak halstørklædet sammen.
-	Hvordan er der i Danmark nu?
-	Koldt, sagde Sigrid.
-	Sne og isbjørne?
-Ja.
-	Det ville jeg gerne se!
Han lød imponeret, glemte at lukke munden, så hun kunne se hans tænder, der sad hulter til bulter ind over hinanden.
De gik videre i samme adstadige tempo.
En rød dobbeltdækkerbus kørte forbi, Boundary, stod der på.
-	Der har jeg været, sagde Sigrid.
-1 East End?
En af hendes fornøjelser i London var at stå på en tilfældig bus og køre med til endestationen, fortalte hun.
På den måde kom hun længere omkring og fik set dele af byen, hun ellers ikke ville have set.
-	Der må De ikke tage hen, sagde mr. David-Ferrier jr. bestyrtet.
— Det kan være farligt.
Fortæl mig, hvad De vil se, fortsatte han.
— Så skal jeg vise Dem det.
Hun standsede og tog den liste frem, hun havde skrevet over seværdigheder i London og omegn.
Dem, der var kryds ved, havde hun set.
Ved nogle var der to krydser, bemærkede mr.
David-Ferrier jr.
Sigrid nikkede, det var dem, hun havde set to gange som det lille Science Museum.
Der var alle slags maskiner og mekaniske vidundere udstillet, fra de tidligste
forsøg til den mest moderne udgave.
Motorer og brønde, lokomotiver, biler og de første flyvemaskiner, der lignede flagermus med et hus spændt på.
Hun havde stået i kø med skolebørnene for at komme til at trykke på knappen, der fik maskinerne til at gå i gang, så man kunne se, hvordan de arbejdede.
Tate Gallery havde hun også været på to gange og to gange i operaen.
Begge gange havde hun været heldig at få en af de billige billetter til en plads på en bænk helt oppe under taget.
Man sad tæt og umageligt, der var varmt og en skrækkelig lugt, men hun havde nydt hvert øjeblik.
De blev enige om, at de skulle se Observatoriet i Greenwich.
De tog the Tube dertil og var der i flere timer, så både nulmeridianen og tidskuglen på spiret over the Octagon Room.
Bagefter gik de på tesalon.
Der var mange mennesker, man sad tæt.
Sigrid beholdt hatten på, hun mærkede mr.
David-Ferrier jr.’s blik og lidt efter hans arm på ryglænet af sin stol.
Hun tænkte på det brev fra far, der lå i hendes taske.
Posten var kommet lige før, hun tog afsted, hun ville have læst det i toget, men kunne ikke løsrive sig fra udsigten.
Var det mon igen om onkel August og hans fortvivlelse?
-	Hvad tænker De på? spurgte mr. David-Ferrier jr.
-	Ikke noget.
Sigrid tog hatten af og glattede sit hår.
Teen kom, de drak den langsomt og i tavshed.
-	Må jeg invitere Dem ud igen en anden dag? spurgte han, da de rejste sig for at gå hver til sit.
-	Ja, kom hun til at sige.
I toget på vej hjem tog hun brevet frem.
Ja, Julen har været svær, begyndte det.
Det har været tungt at se Augusts og Mors Sorg.
Og som August siger — det sværeste er tilbage, hvis han skal
gaa alene, nu han kommer Hjem i de tomme Stuer og ser på alle de Ting, der minder om Anna og hendes Gerning i Hjemmet.
Det bliver ikke nemt for ham at faa en, der kan være ham til Hjælp og Hygge.
Sigrid så op og forsøgte at få et glimt af landskabet i mørket udenfor, før hun læste videre.
Som Mor skrev, fortsatte far, har Augustsagt, at den Eneste, han egentlig kunne tænke sig, var dig, og jeg tror ogsaa, at du var moden nok og havde Forstand nok til at paatage dig en saadan Opgave.
Du kunne jo godt ved siden af have en lettere Kontorplads eller fortsætte din Uddannelse paa én eller anden Maade ...
PS, sluttede han, Mor har for resten undret sig over, at du slet ikke har sendt August et eneste Ord i anledning afAnnas Død, for du har vel ikke skrevet til ham og Brevet gaaet tabt?
— Det regner, vinduerne i! råbte ms.
Stood ud ad vinduet fra etagen over.
- Det regner, vinduerne i! råbte Sigrid videre ned til Mari-ja, der var ved at gøre rent på etagen under, før hun lukkede vinduerne i det store gæsteværelse.
Englænderne var som besatte af udluftning, og eftersom der nemt kunne falde syv, otte byger på en dag, kunne de åbne og lukke vinduerne lige så mange gange.
Hun blev stående ved vinduet, foråret var så småt på vej.
Hun kiggede efter musvitten, det var længe siden, hun havde set den.
De to breve, hun havde fået samme morgen, lå i lommen på hendes forklæde.
Hun tog dem op, der var et fra hendes far og et fra hendes mor.
Hun havde ellers skrevet til dem og bedt dem om ikke at skrive til hende et stykke tid.
De mange breve virkede forstyrrende og ødelagde hendes følelse af at være langt væk.
Jeg forstaar godt, du nødig vil opgive det, du har opnaaet, skrev far, og det er ejheller Meningen at ville lagge noget som helst Pres på dig dertil — som jeg også skrev ... jeg har nu to gange talt i Telefon med Astrid og August...
Mor var igen rejst til København for at hjælpe August, denne gang med at skaffe sig af med Annas tøj.
Astrid, kaldte far hende, som om hun ikke længere var hans kone og Sigrids mor.
Hvad gik der af dem alle sammen?
Du kan ganske roligforblive dine tre Maaneder endnu derovre, sluttede han.
Men det staar altsaa aabent, at du, naar du er fardig i England, kan komme til at overtage Pladsen hos August, hvis du til den Tid synes derom.
Sigrid sukkede, hvorfor var de så ivrige efter, at hun skulle overtage den plads?
Og hvad indebar den?
Hun åbnede brevet fra sin mor.
Naa,
du synes ikke, vi skal skrive til dig før den 7. ? begyndte hun.
Det synes jeg nu er for langefor dig ikke at høre fra os, saa derfor skriver jeg til dig strax i Aften ...
Onkel August havde fået det lille brev, Sigrid havde skrevet til ham, skrev hun, det blev han vist glad for.
Nå, godt.
Det havde også taget hende en hel aften at finde på de tre linjer.
Marija kom op, så de kunne rede sengen.
Noget, man skulle være to om, så man kunne folde lagenet på den rigtige måde og sætte det i spænd under madrassen.
Bagefter skulle man gøre det samme med tæppet, så det hele blev til en konvolut, man kun lige kunne klemme sig ned i og måtte bruge lang tid på at sparke sig fri af, når man lagde sig til at sove.
Deres egne senge skulle redes på samme måde, ms.
Stood kontrollerede hver dag, at det blev gjort.
De løftede op i hver sin ende af lagenet, der var stort som et sejl.
-	Skal vi gå på The Bear Club på lørdag? spurgte Marija.
-Ja!
sagde Sigrid.
De lystede det og lagde det på.
-	Tørvejr, råbte ms.
Stood fra etagen over.
- Vinduerne op!
- De ser træt ud, sagde ms.
Stood til Sigrid, som om hun vidste, hvad der var foregået.
— Har De sovet dårligt?
-	Nej, ms.
Stood, Sigrid rettede sig op og forsøgte at se frisk ud.
Marija skjulte et smil.
De havde været på The Bear Club aftenen før og danset, til det snurrede i fødderne.
Klokken var mange, da de sneg sig ind i huset og op ad trappen.
De havde måttet trække hinanden ud af sengen, da vækkeuret ringede.
Heldigvis var det ikke længere mørkt om morgenen, når de stod op.
Ms.
Stood og de andre englændere talte som sædvanlig om kulminearbejderne, der strejkede og demonstrerede.
Sigrid spiste med god appetit, uniformen var begyndt at stramme her og der.
Posten kom og havde som altid brev med til hende.
To var der i dag, det ene fra hendes mor, det andet uden afsender og med engelsk frimærke nåede hun at se, før hun stak dem begge to i lommen.
De havde aldrig før haft en stuepige, der fik så mange breve, sagde ms.
Stood.
Sigrid var begyndt at misunde Marija, der aldrig fik brev hjemmefra.
Hendes mor var alene med Marijas fem yngre søskende og havde ikke tid til at skrive.
Deres far var blevet dræbt i den finske borgerkrig.
Mor beklagede, at hun igen måtte overbringe en sørgelig nyhed, lille Helge var død af en ondartet difteritis.
Sigrid sank.
Han var blevet begravet i Korsør, fortsatte mor, Ellas hjemby.
Mor var rejst derover for at deltage, graven var henrivende, helt dækket af sne med lidt blomster kiggende op.
Men det var svært at forestille sig, at Helge lå dernede, skrev hun.
Onkel August var kommet kørende i bil fra København for at være med, de havde talt et øjeblik om Sigrid.
Hun lagde brevet i lommen, stakkels lille Helge.
Og stakkels tante Ella og onkel Robert og hendes kusine Vibe.
Var der ingen ende på ulykkerne?
Det andet brev stak hun hurtigt i lommen, det blev tid til at rejse sig.
Marija havde nået at se det engelske frimærke.
—	Var det fra ham? spurgte hun, da de var kommet uden for hørevidde.
Sigrid nikkede.
—	Luk det op.
Marija trak hende til side.
Mr. David-Ferrier jr. foreslog, at de skulle mødes igen, på Hampstead Heath, som han kunne huske var på hendes liste.
—Han er forelsket i dig, sagde Marija.
—	Tror du?
—	Kan du lide ham?
—Jeg ved ikke.
—Du kunne blive mrs.
David-Ferrier jr. og bo i England, som du så gerne vil?
Leve i sus og dus!
Sigrid og Marija passerede hinanden med hver sin stabel service i hænderne.
De havde været to om at servere, herskabet havde haft gæster til middag.
De tog fat på opvasken, den var enorm, de ville ikke blive færdige før efter midnat.
Pas paa dine Hænder, havde mor skrevet i sit seneste brev, at du ikke ødelægger dem med al den Opvask.
Det var vist for sent.
-Hvordan gik det? spurgte Marija gennem skramlen fra potter og pander.
Sigrid og mr.
David-Ferrier jr. havde været på Hampstead Heath dagen før.
De havde set slottet, fortalte hun, og havde gået rundt i det mystiske, bakkede landskab i flere timer.
Beundret udsigten over London.
-	Lagde han an på dig?
Sigrid tøvede, han havde gået tæt op ad hende.
Hans hånd havde strejfet hendes, og på et tidspunkt havde han holdt hende under albuen, så under armen.
Hans lette, usikre berøringer havde mest af alt gjort hende irriteret.
-Prøvede han at kysse dig?
Marija skyllede en stor gryde og rakte den til Sigrid, så hun kunne tørre den af.
-	Nej, heldigvis.
Marija lo.
-	Du er mærkelig!
Det gav et sæt i Sigrid.
-	Du må tage føringen, fortsatte Marija.
- Og kysse ham næste gang I mødes.
Det var ikke sikkert, der ville blive en næste gang, skyndte Sigrid sig at sige.
Mr. David-Ferrier jr. havde fortalt, at hans forældre var imod, at han plejede omgang med deres tjenestefolk.
-	Oh, Marija lød skuffet.
Vand og sæbe drev ned ad hendes forklæde.
-	Hvor vil du tage hen herfra? spurgte Sigrid for at skifte emne.
Marijas kontrakt udløb den 15. april, Sigrids den 15. maj.
-	Paris, sagde hun.
Sigrid måbede.
- Det skulle være nemt at finde en plads der, fortsatte Marija.
-	Skulle det?
-	Vil du med?
-	Om jeg vil!
-	Så kom, når du er færdig her.
Så skal vi more os, der er masser af dansesteder.
Paris.
Tanken sendte et sus af begejstring gennem hende.
Hun nævnte det forsigtigt i sit næste brev hjem.
Mor svarede først, hun var igen i København for at hjælpe onkel August med noget.
Hun lå åbenbart i fast rutefart dertil.
Far havde ringet til dem og fortalt om Sigrids brev.
Mor og onkel August havde diskuteret det, først med hinanden og så med onkel Robert, der tilfældigvis var kommet forbi.
Han var alene hjemme, tante Ella og Vibe var rejst til Holmekollen, sorgen havde taget så hårdt på dem, at de måtte væk for en tid.
Deres hushjælp havde også fået difteritis, skrev mor, og lå på hospitalet endnu, men Robert klarede sig helt godt, sagde han, han levede mest af bøffer.
Han havde for ikke længe siden været i Paris.
Det var et farligt sted for unge piger, sagde han.
Sigrid måtte under ingen omstændigheder tage dertil, sluttede mor hverken alene eller sammen med mis M.
Dagen efter var der brev fra far, Fra Mor skal jeg udtrykkeligt sige, at du ikke maa rejse til Paris, skrev han.
Mor har forbudt mig at give dig Penge dertil.
De behandlede hende som et barn.
Hun var enogtyve nu og myndig, arbejdede hårdt hver dag.
Det var lykkedes hende at spare noget op af sin beskedne løn, men hun ville ikke kunne
klare sig i Paris uden støtte hjemmefra.
Medmindre hun var heldig at finde en plads straks, hun kom dertil.
Skulle hun gøre det, tage chancen?
Pivad ville Anna have rådet hende til?
Hun savnede hende mere end nogensinde.
Det var længe siden hun havde følt, at hun var hos hende.
Hvor var de døde?
Hvorfor kunne man ikke finde dem?
Man kunne så meget andet, lave flyvemaskiner og damplokomotiver, men ikke det.
- Har du hørt det? spurgte Marija en aften.
Hun lå på gulvet mellem deres senge og vred sig i de mest skamløse stillinger, gymnastik kaldte hun det.
Sigrid lå på sengen og så skiftevis på hende og på det brev, hun havde fået samme morgen, men ikke læst endnu.
-Nej?
—	Junior er blevet sendt til Amerika.
—	Er han?
Sigrid satte sig op.
—	For at studere.
Marija holdt inde med øvelserne.
- Er du ked af det?
—	Næh ...
Hun lagde sig ned igen.
— Jeg ville gerne til Amerika.
Marija vred sig igen.
—	Der tager vi over, når vi er trætte af Paris, gispede hun.
—	Ja!
Sigrid lo og åbnede brevet.
Det var fra hendes far og begyndte som de andre med en lang beskrivelse af onkel Augusts fortvivlelse over Annas død.
Han var meget nedtrykt, skrev far, og det var mor også.
Der er bestandig noget, der kalder Minderne frem og gør hende bedrøvet.
Hun mærkede et stik af dårlig samvittighed.
Far nævnte det lille værelse, der lå bag onkel Augusts soveværelse med udgang til køkkentrappen ...
Det staar tomt
endnu.
Der kunne hun bo mod til gengæld at holde ham lidt med selskab, skrev han, og muntre ham op.
Sigrid blev varm i kinderne, hvorfor var de så ivrige efter at fa hende installeret hos onkel August?
Kunne de ikke sige det ligeud, eller endnu bedre, lade hende være i fred, som hun havde bedt dem om.
Der går her i disse Aftener en større Film, fortsatte han, som viser, hvorledes unge Piger i Storbyerne forsvinder ved at satte sig ind i en Bil.
De aner intet ondt, men kommer aldrig til deres Bestemmelsessted, de forsvinder.
Den er ret uhyggelig.
Marija lå på alle fire og skiftevis krummede sig og skød ryg.
Skulle hun fortælle hende om det, advare hende?
Sigrid lagde brevet væk.
Hun havde været i Oxford dagen før og set universitetet.
Cambridge, Gloucester og Stratfort havde hun også været i, så langt omkring hun kunne komme på sin halve fridag.
Havde planer om at tage til Bristol.
Men Paris.
Tanken fik hendes mellemgulv til at trække sig sammen af skræk og fryd.
Hun havde penge til rejsen og den første overnatning, måske to.
Men hvad hvis hun ikke fandt en plads, straks hun kom dertil?
Hun skulle ikke være bange, sagde Marija, de skulle nok klare sig.
Hun strakte en arm frem og et ben bagud som et kattedyr, der bevæger sig gennem junglen.
En sky af damp stod op fra strygejernet.
Sigrid løftede det med begge hænder og kørte det hurtigt frem og tilbage over den bluse, ms.
Stood havde bedt hende stryge for fruen, bange for at brænde hul i den.
Vaskerummets vindue stod halvt åbent, mild luft trak ind.
Man kunne høre fuglene og mærke duften af jord og
græs.
Chaufføren havde kørt bilen frem, det knasede i gruset, fruen var kommet ud og på vej hen til den.
Hun havde sin lange, hvide tenniskjole på og en ketsjer i hånden, som hun prøvende svingede.
Sigrid løftede igen strygejernet op og vendte det.
Ms.
Klara, den nye stuepige, der var kommet i stedet for Marija, gik forbi bag hende, klædt på til at gøre rent i den store ovn.
Hun var fra Weimar og talte med stærk tysk accent.
- Endnu en udlænding, havde ms.
Stood sukket.
Sigrid havde vist hende, hvordan man serverede for herskabet, og gentaget hvad Marija havde sagt til hende.
-	Stil Dem til venstre for anretterbordet og se, hvad jeg gør, så De selv kan gøre det i morgen.
Klara havde nikket, bleg af nervøsitet.
Sigrid var flere gange kommet til at kalde hende Marija.
Men hun var i Paris nu, Sigrid havde skrevet til hende poste restante.
-	Adieu, sagde hun, da hun rejste.
-	Adieu.
-	Vi ses i Paris?
-	Ja ... svarede hun, ikke så sikker som hun havde været.
Strømmen af breve fra Danmark var taget til den seneste
måned.
Kom Hjem tilPaaske,
skrev far,jeg sender gerne Penge til Billetten.
Kom Hjem som en Overraskelse til Mor?
prøvede han.
Hun trænger til at blive muntret op oven paa alle de Sorger.
Mor mente ligefrem at kunne mærke, at Sigrid allerede var på vej hjem, skrev han, og glædede sig.
Dagen efter skrev mor selv og fortalte, at August havde spurgt, om Sigrid mon kom hjem til påske.
-	No, sagde hun og glattede et ærme.
- No, no, no, I won’t.
Hvornaar kommer du Hjem til mig?
havde Morten skrevet nederst på mors brev med store, barnlige bogstaver og sikkert ført hånd.
Hun holdt op med at svare på deres breve.
Far blev skarp i tonen.
Hvad bliver det tili spurgte han efter påske.
Kommer du Hjemi Bliver derovrei Tager til Paris eller hvad?
Rød i hovedet af anstrengelse satte hun strygejernet fra sig.
En fugl pikkede på ruden.
I pausen efter afternoon tea skrev hun til sine forældre og meddelte dem sin beslutning.
Hun begyndte at pakke.
Hendes efterfølger var fra Holland, fortalte ms.
Stood, og ville ankomme den 15. maj, hvor Sigrid skulle rejse.
Du sørger vel for at holde tilstrækkelige Penge til Hjemrejsen, skrev Far i det sidste brev, der blev sendt til Stanley House.
Eller du har maaske allerede købt Billetten Hjem?
Fik de ikke hendes breve?
Forstod de ikke, hvad hun skrev?
Ville de ikke forstå?
Hun tog til Paris og blev der, så længe hun havde lyst.
Rejste måske videre derfra til Spanien eller sejlede over Atlanten til Amerika, som hun og Marija havde talt om, som kahytsjomfruer på et fragtskib.
Uroen og strejkerne blandt kulminearbejderne tog til og bredte sig til andre grupper.
Man begyndte at tale om generalstrejke.
Ms.
Stood rev sig i håret, hvis der blev generalstrejke, ville al trafik blive indstillet og den nye stuepige ikke kunne nå frem.
Sigrid blev bekymret, om aftenen den 14. maj, efter at hun og Klara havde vasket op efter dinner, tog hun sin kuffert og sagde farvel.
- Rejser De? spurgte ms.
Stood.
— Så sent?
Og hvad skal vi gøre, hvis den nye stuepige ikke kommer?
Sigrid skyndte sig hen ad Dunstable Road mod stationen.
I det øjeblik, hun trådte ud på perronen, kørte et tog mod Dover ind.
Det sidste, skulle det bagefter vise sig, før en tre uger lang generalstrejke lammede trafikken.
Larm fra gaden vækkede hende, nogen råbte.
Sigrid forsøgte at skelne ordene og gentage dem for sig selv med den rigtige udtale.
Hun havde købt en parlør og lært sig nogle sætninger, men ingen forstod, hvad hun sagde.
Folk var ikke så venlige her som i England og tydeligvis mistroiske over for udlændinge.
Solen trængte gennem gardinerne, der sikkert engang havde været hvide, men nu var grå.
Klokken var mange, hun kunne høre på lydene, at hun havde sovet alt for længe.
Hun stak i sine sko for ikke at gå på bare fødder over tæppet, der var lige så nusset som gardinerne.
Med to fingre løftede hun det ene til side.
En mand med en kærre var kommet i klammeri med en anden.
Caféejeren overfor forsøgte at mægle.
Grønthandleren kom ud.
Alle råbte ad alle.
Så trak manden videre med sin kærre, mens den anden forsvandt.
Caféejeren kørte en klud over et par af sine udendørs borde og gik ind, roen var genoprettet i Rue Bergere.
For enden af den lå Rue du Faubourg-Montmartre, som sammen med Boulevard Montmartre var hendes pejlemærke, når hun gik rundt i byen.
Den første uge havde hun boet i et andet kvarter på et mindre og endnu mere snavset hotel.
Der var foregået ting på værelserne rundt om, flere gange havde nogen banket på hendes dør midt om natten.
Til sidst havde hun pakket sin kuffert og fundet et andet sted.
Marija havde aldrig svaret på det brev, Sigrid havde sendt fra London.
Straks efter sin ankomst til Paris havde hun skrevet et nyt og sendt det til den poste restante-adresse, de havde aftalt, men heller ikke fået svar på det.
Efter ti dage havde hun skrevet endnu et.
Hvad var der sket?
Havde deres breve krydset hinanden, eller havde Marija for travlt til at svare?
De penge, hun havde sparet op, forsvandt hurtigt.
Hun måtte skaffe sig en plads uden Marijas hjælp, men hvordan?
Hun havde forsøgt at spørge hotelværtinden, men kommunikationen blev vanskeliggjort af, at ingen af dem forstod, hvad den anden sagde.
Så havde hun fundet et par annoncer i avisen.
Det første sted blev døren smækket i, da de hørte, hun ikke talte fransk, det næste lukkede de slet ikke op.
Det tredje var i så skummelt et kvarter, at hun skyndte sig væk.
Situationen begyndte at blive kritisk.
Strømmen af breve hjemmefra nåede hende også her.
Hver eller hver anden dag fik hun et fra enten sin mor eller far, fyldt med formaninger og bekymringer.
Midt i et af dem spurgte hendes mor, om Sigrid mon spiste frølår.
Det var i lørdags 1 aar siden, at Bedstemor døde, indledte mor sit næste brev.
Et andet begyndte med ordene:
Nu er det snart V2 Aar siden, at Anna døde ...
Sigrid fik en klump i halsen.
Stakkels August,
sluttede mor.
Det er stadig svært for ham.
Både hun og far bad indtrængende Sigrid om at rejse hjem.
Men hun nægtede at overgive sig og begyndte igen at lede efter annoncer i avisen.
Hendes far kom med et tilbud.
Hvis hun ville opgive tanken om at finde en plads og nøjes med at være turist, ville han sende penge, så hun kunne klare sig.
Det var hun så nu, og hun fordrev tiden med at udforske byen og besøge dens seværdigheder.
Hun havde set Louvre og et utal af andre museer og saloner med klassisk og moderne kunst.
Studeret historiske palæer og monumenter og berømte gader og kvarterer.
Været inde i hver eneste kirke, hun kom forbi, for stemningens og arkitekturens skyld og for at sidde lidt og hvile benene.
Om aftenen gik hun til koncert, en af de mange med gratis adgang.
Hun satte en ære i at bruge så få penge som muligt, især når det ikke var hendes egne.
Hun blev stående ved vinduet, der var hele tiden noget at se på.
Gardinet lugtede af franske cigaretter, hun kunne godt lide lugten og overvejede at begynde at ryge.
Hvad ville onkel August mon sige til det?
En kvinde med knaldrøde læber nærmede sig på fortovet overfor, en mand med hatten ned i panden standsede hende og spurgte om noget, et øjeblik efter forsvandt de sammen.
Sigrid lod gardinet falde på plads og klædte sig på.
Sorbonne og Place du
Panthéon var første mål for hendes udflugt i dag.
Det var sommer her, og luften tør og krydret.
Platantræerne var sprunget ud, alt blomstrede.
Hun gik hurtigt ned mod Rue du Faubourg-Montmartre med en avis stikkende op af sin taske, for at man skulle tro, hun var indfødt, og lade hende være i fred.
Mændene var mere påtrængende her end i London og antastede hende, så snart hun standsede for at se på noget eller tage kortet frem for at finde vej.
I de fire uger hun havde været i Paris, havde hun ikke talt med nogen.
Hun savnede Marija og deres liv på Stanley House og håbede stadig at høre fra hende.
Var
hun overhovedet i
byen?
Var hun blevet passet op af en bil og lokket til at sætte sig ind?
Sigrid gøs og gik lidt hurtigere.
Ugen før havde hun mødt et par norske piger og spurgt dem, hvordan de klarede sig.
Den ene havde efter lang tids søgen fået arbejde på en café, hvor lønnen var en franc om måneden og tilladelse til at overnatte på en sofa i baglokalet.
Når ejeren om aftenen forlod cafeen, sneg den anden sig også ind for at sove der.
Hun havde været stuepige i et stort hus, men herren havde forgrebet sig på hende og fruen bagefter smidt hende ud.
Træt i benene efter at have vandret gennem det meste af byen vendte Sigrid sidst på dagen tilbage til Rue Bergere.
Fra det ene øjeblik til det andet var det blevet mørkt og luften blød og endnu mere krydret.
Hun var sulten og gik, som hun plejede, ind til grønthandleren for at købe abrikoser.
Hun kunne ikke blive træt af den runde, bløde frugt med det orangegule skind og sødt parfumerede kød.
Han mærkede prøvende på hver enkelt for at sikre sig, at de var modne, før han lagde dem i posen.
Hun blev kortåndet, noget ved det vækkede det samme i hende som onkel Augusts berøring den aften.
Hun tog posen.
Hotelværtinden rakte hende et brev med fars håndskrift på, da hun gik forbi receptionen.
Tonen var igen blevet skarp, nu har du varet Turist i fire Uger, du må have faet tilfredsstillet din Nysgerrighed på Byen ...
Sigrid satte sig på sengen og tog en abrikos op og tørrede den omhyggeligt af med sit lommetørklæde, før hun satte tænderne i den.
En uge endnu holdt hun stand, så pakkede hun sine ting og sendte dem hjem, før hun selv stod på toget.
16.	kapitel
Sigrid gik langsomt op ad den fornemme trappeopgang til lejligheden i Østergade.
Frk. Larsen lukkede op og så på hende med tårer i øjnene.
-	De ligner fruen mere end nogensinde.
Hun tog Sigrids hat og frakke og gav begge dele til pigen, som hængte det op.
- Jeg skal hilse fra herren, han er på sygebesøg.
Hun ville tage Sigrids kuffert.
—Den er tung, jeg kan selv.
-	Nej, nej.
Frk. Larsen tog den og gik forrest ned ad gangen til det lille værelse bag onkel Augusts soveværelse.
Sidst Sigrid så det, var Anna ved at indrette det til børneværelse.
Man kunne skimte tapetet med luftballoner gennem den hvide maling.
Vuggen var blevet skiftet ud med en briks og alt, der kunne minde om barnet, var væk.
Frk. Larsen satte kufferten fra sig og lukkede vinduet.
-	Jeg er glad for, at De skal bo her.
-Tak.
—Så kommer der lidt liv, det vil være godt for herren.
Frk. Larsen sænkede stemmen.
— Han kan ikke komme over det.
—	Kan han ikke?
Frk. Larsen rystede på hovedet.
— Jeg har aldrig set nogen så fortvivlet.
Deres mor har været så bekymret for ham ... men det ved De selvfølgelig.
Frk. Larsen gik.
Sigrid satte sig på briksen.
Kunne hun bo her?
Hvis hun skulle bo i København, var det den eneste mulighed.
Og hvis det kunne gavne onkel August ...
Efter at have hængt et par kjoler ind i skabet og lagt lidt undertøj i en skuffe gik hun ind i stuen.
Flaks lå i sin kurv, den løftede hovedet og knurrede svagt.
Annas duft hang i luften.
Alt stod, som hun havde forladt det.
Hun tog en bog ud af reolen om det gamle Grækenland.
Anna interesserede sig for den slags og havde læst alle de græske tragedier.
Sigrid havde også læst flere.
En bregne var vokset og hang ned over piedestalen, tingene fra Grønland lyste op fra deres plads på sekretæren.
Hun gik hen til karnappen.
Der var noget opmuntrende ved at stå der og se ned på virvaret af trafik.
En sporvogn kørte gennem gaden, biler og hestevogne jog forbi på begge sider af den.
En fodgænger måtte springe for ikke at komme i vejen for en cyklist.
Der stod et nodehæfte på klaveret, Beethovens Måneskinssonate.
Hun slog sig ned på klaverbænken og begyndte langsomt og famlende at spille.
Først da August stod midt i stuen, opdagede hun ham.
-	Undskyld.
Hun slap tangenterne.
-Bliv ved, bad han.
- Der er ingen, der har spillet på det, siden ...
Han fik tårer i øjnene og måtte rømme sig.
Sigrid fortsatte et par takter endnu.
August havde taget Flaks op på armen.
-	Velkommen, sagde han.
— Jeg er glad for, at du er her, og det er Flaks også, er det ikke rigtigt?
Hunden bjæffede.
Frk. Larsen kom med te og ingefærkager, som hun kunne huske, Sigrid godt kunne lide.
De satte sig, Sigrid i sofaen
som hun plejede og August i lænestolen skråt overfor ved siden af den, Anna plejede at sidde i.
Der var noget uendelig sørgmodigt over ham.
-	Du er blevet voksen, sagde han.
-Ja.
-	Har set verden.
-Lidt af den.
Han spurgte til hendes far, der havde været syg, men heldigvis var kommet sig.
De sad lidt i tavshed.
-	Din mor siger, at du gerne vil have en kontorplads?
Varmen
skød op i hendes kinder.
-	Ja, meget gerne!
-	Jeg skal se, hvad jeg kan gøre, August kløede Flaks bag øret.
- Jeg kender Statsadvokaten.
Han smilede skævt.
- Han har en terrier ...
En uges tid efter havde Sigrid faet ansættelse som kontorist hos Statsadvokaten.
Hun takkede onkel August og ville omfavne ham, men Flaks for rasende op.
-	Fy, sagde August strengt og skubbede den væk.
Statsadvokatens kontor lå ved Gammeltorv, tæt på Domhuset, og havde mange ansatte.
Sigrid syntes, arbejdet med jura var interessant, og kom godt ud af det med frk. Rosenberg, som hun af og til gik i teatret og biografen med.
Onkel August så hun ikke meget til.
Når han var hjemme, spiste de aftensmad sammen.
Hans fåmælthed gjorde hende nervøs og fik hende til at snakke mere, end hun plejede, plapre, syntes hun selv.
Men onkel August lyttede og nikkede venligt, mens han kløede Flaks bag ørerne.
Den lå i hans skød, også når de spiste.
-	Herren er blevet i bedre humør, efter at De er flyttet ind, betroede frk. Larsen hende.
En søndag formiddag ville August vise hende Annas grav.
De kørte ud til Vestre Kirkegård og gik et stykke ind gennem et område, der var anderledes end resten, med en høj og en kunstig sø, omkranset af store sten, der lå hulter til bulter.
—Det ligner klipper?
Det var også meningen,
fortalte August, det skulle minde om Grønland.
Her lå polarfarerne og de grønlændere, der havde boet i Danmark og var døde her.
Lidt derfra standsede de ved et gravsted.
Fru Anna Jensen, tidl. Lauterberg, stod der på stenen sammen med datoerne for hendes fødsel og død.
Sigrid rystede på hovedet.
—	Jeg forstår det ikke, sagde hun.
-	Det gør jeg heller ikke, sagde August.
Hun lagde den lille krans, hun havde købt på vejen, og gik lidt væk for at lade ham være alene.
En lyd fik hende til at vende sig, han var hulkende faldet på knæ ved graven.
Bladene skiftede farve og blæste sammen i bunker, Sigrid ville betale for værelset med sin første løn, men det ville onkel August ikke høre tale om.
-	Brug dem på dig selv, sagde han.
— Eller spar dem op.
Hun købte en ny frakke af karrygul uld med opslag af pels
på ærmerne.
Når hun gik i seng om aftenen, glædede hun sig til at stå op næste morgen og gå gennem byen på arbejde.
En dag inviterede hun frk. Rosenberg med hjem til te.
Hun faldt i svime over den store lejlighed og måden, den var indrettet på.
Selv over Flaks.
—	Pas på, sagde Sigrid, da frk. Rosenberg ville klappe den.
Men Flaks logrede og slikkede frk. Rosenbergs hånd.
Hun så på hundeslæden og kajakken og rørte forsigtigt ved harpunen.
Onkel August kom hjem, han var i godt humør og inviterede frk. Rosenberg til at blive og spise med.
Det var næsten midnat, da hun gik hjem.
-	Tænk at have sådan en onkel, sagde hun næste dag.
- Han skulle ikke gå mange gange rundt om min seng.
August elskede selskabelighed
og blev tit inviteret ud.
Et par i Bredgade inviterede også Sigrid.
-Mig?
Et sjældent smil viste sig på Augusts ansigt.
-	Er det så underligt?
Hun gik til frisør og valgte efter telefonisk samråd med sin mor at tage sin grønne fløjlskjole på med den sorte overdel og sine sorte sko, selvom de ikke var sidste mode.
Der blev stille, da hun og August trådte ind i stuen i en lejlighed, der var så stor, at man kunne fare vild i den.
Alle stirrede på hende.
På grund af skoene, tænkte hun og ærgrede sig over, at hun havde været for påholdende til at købe et par nye.
Værtinden fattede sig og kom hen og bød hende velkommen.
Snakken bølgede igen.
Sigrid gik efter August rundt og hilste på.
Der var mange mennesker, alle ældre end hende og elegant klædt.
Læger og dyrlæger, sagførere og embedsmænd, et folketingsmedlem var der også.
Tjenestepiger i uniform bød punch rundt.
Stemningen var høj under middagen.
August sad over for hende, han var i godt humør.
-	Skål!
Han løftede sit glas og så på hende.
Hun blev varm over det hele og løftede også sit.
De tog en droske hjem og ønskede hinanden godnat.
Sigrid gik ned ad gangen mod sit værelse.
-	Vent? sagde August.
Hun standsede med hamrende hjerte.
Han lagde en hånd på hver side af hendes ansigt og kyssede hende.
-	Nej, sagde hun.
Han nikkede og ønskede hende igen godnat, før han gik ind til sig selv.
Lørdagen efter skulle han ud at se til en kælvende ko.
Sigrid var lige kommet hjem fra kontoret.
Solen skinnede, og træerne havde smidt de sidste blade.
-	Vil du med? spurgte han.
-	Ja, sagde hun.
Han pakkede sin taske.
-	Hvad er det?
Hun rørte ved en bred, grov ring.
-	Pas på, sagde August.
- Den er skarp.
Han tog den på og viste hende den korte, krumme kniv, der var på bagsiden, og som man kunne bruge, hvis kalven sad fast.
Sigrid gøs.
-	Må jeg prøve den?
August satte den på hendes finger.
- Pas på, sagde han igen.
— At du ikke skær dig.
De kørte ud ad byen, forbi gartnerierne på Østerbro og markerne i Lyngby til en gård i nærheden af Vinderød.
August iførte sig støvler og forklæde og gik med sin dyrlægetaske i hånden ind i stalden.
Sigrid stod ud af bilen og gik lidt rundt på gårdspladsen.
Et par børn kom hen og viste hende først det ene og så det andet.
Gårdejerens kone kom til, hun inviterede Sigrid indenfor på kaffe og troede tydeligvis, at hun var gift med dyrlægen.
— De hoster ikke mere, sagde hun.
- Det var godt.
Sigrid rettede ikke misforståelsen, men takkede for kaffen og gik lidt efter ud igen.
Skyerne trak sammen, det begyndte at regne.
Koen brølede.
Sigrid gik hen til stalddøren.
Gårdmanden stod ved siden af koen, August bag den.
Han var ved at trække en handske på med et meget langt skæft.
Forsigtigt stak han hånden ind i koen, så hele armen.
Sigrid trak vejret hurtigere, det dunkede i hendes underliv.
Hun ville gå, det ville være pinligt, hvis hun blev set, men hun kunne ikke rive sig løs.
Koen brølede igen, August trak armen til sig, en kaskade af klart vand væltede ud.
Så fulgte kalven.
August gned
den
med hø og småsnakkede til den
.Langsomt kom den på benene og vaklede usikkert rundt.
Han fløjtede for sig selv på vej hjem i bilen, ellers var der stille.
Der var opstået noget mellem dem, en spænding, syntes hun, eller var det noget, hun bildte sig ind?
Den voksede til det uudholdelige.
Pigen tog hendes hat og frakke og bar hendes støvler ud i køkkenet for at komme avispapir i dem, så de kunne tørre.
Sigrid gik ned ad gangen til sit værelse, August gik efter, kunne hun høre, og denne gang lod hun døren stå åben.
En duft af mad trængte ind.
August satte sig op.
—	Bliv?
Sigrid ville trække ham ned til sig igen.
—Det går ikke ...
Han stod op og klædte sig på.
Stod lidt ved døren og lyttede, før han sneg sig ud.
—	Hvorfor? spurgte Sigrid, da det gentog sig næste dag.
—	Frk. Larsen må ikke opdage det.
August lød alvorlig.
—	Nej, sagde Sigrid uden at forstå hvorfor.
Aften efter aften skete det.
Når de havde spist, rejste Sigrid sig og gik ind på sit værelse.
Lidt efter bankede det på døren, og August sneg sig ind som en uartig dreng.
Hun skulle ikke være bange for, at det fik følger, sagde han.
Han vidste, hvordan man undgik det.
Det var hun heller ikke, sagde hun.
Hun var ikke bange for noget, når hun var sammen med ham.
At deres forbindelse var hemmelig, gjorde den kun mere ophidsende.
—	Hvad er der sket?
hviskede frk. Rosenberg en dag på kontoret.
Hun hed Adda, hun og Sigrid var blevet dus.
—	Ikke noget.
—	Jo, der er, det kan jeg se!
Du lyser.
Statsadvokaten gik gennem kontoret.
- Har du mødt en?
fortsatte Adda, da han var væk.
Sigrid nikkede tøvende.
—	Hvem?
blev Adda ved, så bredte et smil sig over hendes ansigt.
- Jeg ved det...
din onkel?
-Ja.
—Du er heldig.
—Du må ikke fortælle det til nogen!
—	Nej, det lover jeg.
De så på hinanden.
—	Hvorfor egentlig ikke?
-Jegved det ikke, indrømmede Sigrid.
Kontorchefen rømmede sig.
De sidste blade faldt af træerne, det blev koldt og blæsende.
Sigrid købte en ny klokkehat af ternet stof med et bredt spænde på siden, som hun havde set på et stykke tid.
—	Den klæder dig, sagde August.
De var kommet hjem samtidig og stod i forstuen.
-	Synes du?
Hun blev varm af glæde, kastede sig om halsen på ham og gav ham et kys.
—Du må ikke, hvislede han med rædsel i blikket.
Hun slap ham, men for sent.
Frk. Larsen stod bag hende og havde set det.
Med en vred bevægelse tog hun Sigrids hat og frakke.
Aftensmaden forløb i tavshed.
Frk. Larsen serverede uden at møde Sigrids blik eller besvare hendes tak for maden.
Sigrid rejste sig og gik ind på sit værelse.
Efter et stykke tid, lidt mere end sædvanligt, bankede det på.
August så på hende med et udtryk af fortvivlelse.
Hun trak ham med ind og kyssede og kærtegnede ham for at få udtrykket til at forsvinde, men han blev ved med at se på hende,
som om hun eller han selv var langt væk.
Han var lige så passioneret, som han plejede at være, måske ligefrem mere, men rejste sig hurtigere og tog tøj på.
-	Går du?
Allerede?
Han lagde en finger over munden og listede ud.
Når han ikke var hjemme, ignorerede frk. Larsen hende og lod, som om hun ikke hørte, hvad Sigrid sagde.
Hun forsøgte at gøre frk. Larsen god igen.
Hun roste hendes madlavning og købte et tørklæde til hende til jul, men ingenting hjalp, tværtimod.
Sigrid beklagede sig til August.
-	Du må bære over med hende, sagde han.
- Frk. Larsen holdt så meget af Anna, det er svært for hende at se en anden i hendes sted.
Der blev længere og længere imellem, at han bankede på hendes dør.
Adda så bekymret på Sigrid.
-	Du hænger med næbbet, er der problemer?
Sigrid fortalte.
-	Hvad skal jeg gøre?
-	Bed din onkel om at skaffe sig af med hende!
-Det vil han ikke.
Hun er dygtig og har været hos ham længe.
-	Vær ligeglad?
Sigrid prøvede, gjorde sig hård, men det ændrede ikke noget.
En søndag eftermiddag, hvor frk. Larsen havde fri, slog Sigrid sig ned på armlænet af den stol, August sad og læste avis i, for at give ham et kys.
Hun havde ikke set Flaks, der lå på hans skød, halvt skjult af avisen.
Den for op og bed hende i hånden.
-	Av!
Hun trak den forskrækket til sig.
-	Fy!
August tog fat i hundens nakkeskind og ruskede den.
-Hvad går der af dig?
Han skubbede den ned.
- Hen i kurven.
Flaks luskede væk.
-	Gik der hul?
-Nej.
-	Må jeg se ...
Han tog hendes hånd og undersøgte den nænsomt og omhyggeligt.
Hoveddøren faldt i, frk. Larsen var kommet hjem.
-	Kommer du? spurgte Sigrid og gik ind til sig selv.
Hun satte sig på briksen og ventede, men August kom ikke.
Hun
lagde sig ned, tusmørket tog til.
Omridset af luftballonerne under malingen blev svagere og forsvandt til sidst.
Der var ingen vej udenom, hun måtte finde et andet sted at bo.
Det ville blive svært, sagde Adda, der boede på et beskedent værelse, som hun delte med tre andre og som de betalte en formue for.
Sigrid prøvede, men indså hurtigt, at Adda havde ret.
Midt i januar tog hun en beslutning, hun bankede på kontorchefens dør.
-	Vil De forlade os? spurgte han.
- Er der noget, De er utilfreds med?
-	Nej, sagde hun og bed sig i læben.
- Tværtimod.
Han bad sin sekretær om at skrive en anbefaling til hende.
Først den dag, hun skulle rejse, indviede hun onkel August i sin beslutning.
Det var en søndag formiddag, klokkerne på Marmorkirken bimlede.
Den sønderjyske Aften i Odd Fellow-Palæeet, stod der på forsiden af den avis, han sad med.
Og under det: Landevæmets første Hjælpeaktion.
En Gård på 140 Tønder Land reddes fra at gaa over på tyske Hænder.
-	Jeg rejser, sagde Sigrid.
August lod avisen synke.
Flaks lå på hans skulder og så på hende med sine uhyggelige, menneskelignende øjne.
-	Hvorhen?
-	Hjem ... til Faaborg.
-	Hvornår kommer du tilbage?
-Det gør jeg ikke.
-	Ikke?
-Nej.
-	Det er jeg ked af.
Han satte Flaks ned på gulvet.
- Hvad med dit arbejde?
-	Det har jeg sagt op.
Han nikkede eftertænksomt.
1927.
Mor havde lagt friske lavendelposer i hendes kommode.
Hans og Morten var henrykte over at få deres søster tilbage og gik i hælene på hende.
-	Sis?
Sis? lød det hele tiden.
Far skrantede igen og gik til undersøgelser på hospitalet.
Han og mor fiskede efter en forklaring på, hvorfor hun var kommet tilbage, men fik ingen.
Sigrid standsede foran spejlet i forstuen.
Hun fyldte snart toogtyve.
Hun havde klædt sig pænt på for at gå ud og søge ansættelse, først hos korn- og foderstoffirmaet J.J. Larsen, hvor hun havde været elev, men de havde været nødt til at indskrænke og havde ikke brug for nogen.
Hun gik videre, søgte dag efter dag, uge efter uge, uden held.
Hun tog bussen til de mindre byer rundt om Faaborg, så til Svendborg og Assens, men det var det samme der.
Alle havde økonomiske problemer, der var arbejdsløshed, også blandt kontorister, og hverken gode karakterer eller fine anbefalinger kunne hjælpe hende.
Knud havde taget sin juridiske embedseksamen før jul og søgt ansættelse lige siden både på Sjælland og Fyn, også uden held.
Mor fik far til at trække i trådene, og endelig fik Knud ansættelse hos en sagfører i Faaborg, der skyldte far en tjeneste, så nu skulle han og hans forlovede Karen også flytte hertil.
Erik havde efter lang tids søgen fået ansættelse
som ingeniør på det nye skibsværft i Helsingør, hvor han nu boede med sin forlovede.
Når Sigrid gik rundt i byen, mødte hun hele tiden gamle klassekammerater.
De var for længst blevet gift og havde fået børn.
Else kom trækkende med en hel flok, hun så elendig ud og havde mistet sine tænder.
-	Jeg troede, du boede i København, sagde hun.
-	Ikke mere.
Sigrid ville gå videre, men Else tog fat i hendes frakkeærme og rykkede i det.
-	Hvad er der?
-	Giv lidt! hviskede hun.
Sigrid fandt beskæmmet et par mønter frem, som hun lagde i hendes hånd, og skyndte sig væk.
Lediggangen gik hende på.
Hun var begyndt at sove dårligt og savnede August og sit liv i København.
Hver dag håbede hun, der ville være brev fra ham, men det var der ikke, og hun ville ikke skrive til ham.
Om morgenen på hendes fødselsdag stod der en buket blomster på bordet fra ham med en lykønskning.
Sigrid sendte en kortfattet tak tilbage.
Stemningen var trykket, da hun en dag sidst i april kom hjem.
Furen i mors pande var blevet dybere.
Far var blevet mager og hulkindet, tøjet hang på ham.
Undersøgelserne på hospitalet havde vist, at der var noget i vejen med hans prostata.
-	Noget alvorligt?
Mor nikkede.
Hans og Morten løb rundt i haven, de måtte ikke vide det.
Far begyndte at tale om at sælge Joy.
—	Joy?
Sigrid blev fortvivlet.
Han havde ikke længere kræfter til at sejle den, sagde han.
Sidst i april var han så svækket, at han måtte opgive sin stilling i sparekassen og klare sig som en blanding af selvstændig konsulent i juridisk-økonomiske spørgsmål og ejendomsmægler.
Gardinerne var trukket for i soveværelset, hvor far lå det meste af dagen.
Sigrid var på vej ned gennem haven for at se den tømmerflåde, Hans og Morten havde bygget.
Træerne var sprunget ud, alt emmede af liv.
Marehalmen kildede hende om benene, sandet var tørt og lunt.
—	Sis?
Sis? kaldte drengene.
Hun lagde sig halvt ned og så på dem.
De snakkede i munden på hinanden om, hvor de ville rejse hen, når deres tømmerflåde var færdig.
Hans ville sejle til Bjørnø, Morten, der var mere modig, til Jylland.
Tyskland fablede de om, så England og Amerika.
Solen glitrede i vandet, hendes øjne blev tunge, hun lagde sig helt ned.
En sky, der på en prik lignede en zeppeliner, sejlede langsomt over himlen.
Den blev mindre og mindre ...
lydene forsvandt.
En stemme trængte gennem stilheden, hun satte sig op, hendes hjerte slog hurtigt.
—	Se, hvem der er kommet, sagde mor.
August stod ved siden af hende på kanten af den lave klit.
Sigrid rejste sig og børstede sand af kjolen.
August kom hen.
De stod lidt over for hinanden uden at sige noget.
Hans øjne var mere blå, end hun huskede.
—	Skal vi gå en tur? spurgte han efter at have beundret tømmerflåden.
-Ja.
De gik ud ad stranden mod Bjerne og Horne Land, først i tavshed.
Augusts arm strejfede hendes hofte.
-	Undskyld, mumlede han.
-	Det gør ikke noget.
Hun bøjede sig ned for at tage en af de diminutive strandskaller, der var så mange af her.
En helt perfekt konkylie.
-	Se.
Hun viste den til August.
Den var sart rosa, når man holdt den op mod lyset.
-	Den er smuk, sagde han.
-	Den er til dig.
-	Tak.
Han lagde den forsigtigt i lommen.
Hun fik sand i skoene og måtte standse for at tømme dem.
August holdt hende under armen.
-Jeg har også noget til dig.
Han tog en æske frem af inderlommen.
Kongelig Hofleverandør, stod der på låget.
Hun tog det af.
Under det lå en ring af guld med en blå ædelsten omkranset af en række små, klare diamanter.
Sigrid så forskrækket på ham.
-	Er den til mig?
August nikkede.
-	Vil du tage imod den?
Hun satte låget på æsken og rystede på hovedet.
-Vil du ikke?
-	Nej.
De så på hinanden.
- Ikke før frk. Larsen er væk.
-	Godt, sagde August.
— Det skal jeg sørge for.
-	Og Flaks.
-	Også ham?
-Ja.
August trak vejret dybt.
-	Godt, sagde han igen.
- Hvis det er det, der skal til.
Kommer du så tilbage?
-	Ja, sagde hun lykkelig.
Kæreste August, begyndte det brev, der lå fremme på mors pult en uges tid efter, at August var rejst hjem.
Sigrid standsede og skimmede det.
Sigrid er begyndt at gaa i Køkkenet og være med til at bage m.m., saa hun skal snart blive ferm.
I dag har hun bagt dejligt Brød og Krydderkage og skal nu være med til at købe ind hver Dag.
For mig er det jo en sand Svir at give hende lidt Begreb om Mad, men for resten er hun slet ikke tosset.
Jeg tror nok du ved, jeg er lykkelig for den Bestemmelse hun og du har taget, jeg tror næsten aldrig jeg er blevet så glad som den Aften, I fortalte os derom, og saa giver jeg Fjols mig alligevel til at tude.
Man er underlig, nar man bliver saa overrasket og uventet faar sine Ønsker opfyldt.
Vi har altid holdt meget af dig, saa det at du vil binde vores eneste Pigebarn til dig, kan jo kun være os en stor Glæde og Tryghed ...
Mors stemme trængte ned fra etagen ovenpå, hvor hun og frk. P var ved at lægge rent sengetøj sammen.
Mange Flilsener fra Kristian, Børnene og din hengivne Svigermorl Ja, det lyder sært, sluttede brevet.
Sigrid hørte skridt og fortsatte hurtigt ud af stuen og op på sit værelse, forlegen over det, hun havde læst, og den fortrolighed der tydeligvis var mellem hendes mor og August.
Hun var så småt begyndt at pakke, han skulle komme tilbage efter hende midt i juni.
Sidst i juni var han ikke kommet, i begyndelsen af juli heller ikke, og han havde ikke givet lyd fra sig.
Far blev mere og mere forpint.
Han kom på hospitalet og blev opereret.
Måtte holde sig i sengen, da han kom hjem.
Sigrid hjalp sin mor med at passe ham og vaske de blodige bleer.
Sidst i juli kom August tilbage.
Det havde taget tid at finde en ny plads til frk. Larsen, fortalte han.
Han havde også prøvet at finde en ny ejer til Flaks, uden held.
Til sidst havde han givet den en sprøjte og siddet med den, til den holdt op med at trække vejret.
Sigrid mærkede et stik af dårlig samvittighed.
Han blev et par dage i Faaborg, Sigrid pakkede det sidste og sagde farvel til sin mor og far og de to små brødre.
August bar hendes kuffert ud, han havde fået ny bil, en skinnende sort Ford A med indbygget askebæger og vase.
Drengene løb rundt om den og spejlede sig i lakken.
Mor støttede far, så han kunne komme med ud på vejen og se den.
Lidt efter kørte de ud af byen mod København.
Der var asfalteret på det meste af vejen over Sjælland.
Speedometernålen nærmede sig halvtreds, Sigrid skjulte et smil.
August så på hende.
-	Kan du lide det?
Hun nikkede.
Han trådte til, nålen flyttede sig, fireoghalv-treds kom de op på.
August så igen på hende og blinkede.
Sidst på eftermiddagen kørte de over Kongens Nytorv til Østergade.
Den nye hushjælp hed frk. Weber.
Pigen var også en anden, og den krog, Flaks’ kurv plejede at stå i, var tom.
August bar Sigrids kuffert ind i soveværelset, som de nu skulle dele.
Han tog hendes hænder og trak hende ind til sig.
—	Velkommen.
-	Tak.
Hun snusede til hans jakke, der duftede svagt af de kemikalier, han brugte i sin praksis.
De gik tidligt til ro.
August kyssede hende godnat.
Hun lå lidt og tænkte på Anna, så lagde hun sig tæt ind til ham og kyssede også ham.
-	Så, så, sagde han ligesom for sjov.
Hun kyssede ham igen, og igen og igen.
Den 29. januar 1928 blev de gift på Københavns Rådhus.
Festen blev holdt på en restaurant i nærheden.
Augusts familie havde ikke været der, de kunne ikke forlade gården for så lang tid.
Bryllupsrejsen gik til Norge til det berømte Domaas Turisthotel i Dovre.
De havde fået bryllupssuiten.
August var i bad, Sigrid sad ved vinduet i færd med at skrive til sine forældre og takke dem for festen.
Udsigten distraherede hende.
Den lignede noget fra et eventyr.
Træerne var tykt pudret med sne, på den anden side af en tilfrosset elv rejste fjeldene sig, også klædt i hvidt.
Folk kørte forbi i kane udenfor eller på sparkstøtting.
Andre trak en slæde efter sig eller bar på et par ski.
Hun kunne høre August plaske i badekarret og vende sig, så vandet skvulpede over, han var tydeligvis ikke vant til at tage karbad.
Min mand, tænkte hun, og rørte ved den smukke halskæde, han havde givet hende i bryllupsgave.
Hun rev sig løs fra udsigten og dyppede pennen.
Jeg vil gerne sige jer saa mange, mange Tak for jeres Godhed mod mig, baade hjemme og på Dagen i gaar, skrev hun.
En bedre Bryllupsdag kunde jeg aldrig have faaet, hvor var det hele dejligt fra først til sidst.
Jeg haaber ikke, det har trættet Far for meget,
for det blev jo lidt livligt til sidst...
Hun fik tårer i øjnene ved tanken om, hvor elendig han havde set ud.
Der lød igen et plask fra badeværelset.
Vi har haft en herlig Rejse, fortsatte Sigrid, men vi var slemt skuffede over Sundet, for Isbarrierer var der ikke noget at se af men derimod det dejligste, klare Vand.
I løbet af morgenen havde de opdaget det ene efter det andet, som de havde glemt.
August var fortvivlet over, at han ikke havde sørget for at få aviserne eftersendt, skrev hun.
Det tegnede ikke så lovende for hvedebrødsdagene.
Hun vidste ikke, hvad der var værst, om aviserne kom eller ikke.
Sin bukserem havde August også glemt, men han havde da sine seler, så helt galt kunne det vel ikke gå.
Hun havde desværre selv glemt sin sorte fløjlskjole med den grønne overdel, som hun havde tænkt sig at have på til middagene, og ville meget gerne have den eftersendt som eksprespost.
Den hænger i Garderoben i mit Værelse paa Østergade.
Du bliver nok aldrig færdig med at sende mig Pakker, Mor.
Jeg glemte for resten også Albyltabletteme!
Hendes hånd strejfede igen halskæden.
Nu glæder jeg mig til at spørge nyt fra København, til slut mange Hilsner, Sisserej.
Døren til badeværelset gik op, August kom ind i en sky af damp, kun med et håndklæde om livet.
—	Vil du skrive noget på? spurgte Sigrid.
—	Ja
... Han tog pennen, han duftede af sæbe.
Kære Svigerforældre.
Tusind Tak for den dejlige, uforglemmelige Dag i gaar.
Vi har haft en fin Rejse, jeg haaber I har moret jer i Aftes.
Kærlig hilsen.
August.
Han så på hende.
—	Er det nok?
Hun nikkede og rykkede i håndklædet, så det faldt af.
V17.	kapitel
1931.
Sigrid skubbede dynen til side med det ene ben, man sparede ikke på varmen på Fanny Fiehns fødeklinik i Gentofte.
Mælken flød, barnet drak roligt, i lange drag.
Der var stille, de andre barselskvinder sad også med deres børn, en sygeplejerske kom ind for at se, at alt var, som det skulle være.
Man kunne se lidt af haven, træerne, der stod i efterårsfarver, og den høje, blå himmel.
-	En pige, tillykke!
havde jordemoderen sagt, da hun havde lagt barnet i hendes arme.
En datter, nu havde hun også en datter, havde hun tænkt, da hun bagefter blev kørt hen ad gangen til barselstuen.
Nu havde de også en datter!
Det var tidligt om morgenen den 18. september, man kunne høre en solsort og mærke duften af friskbrygget kaffe.
Hendes mor var kommet senere samme dag, da det blev besøgstid.
-	Flun er yndig, sagde hun, da hun havde fået vist sit nye barnebarn frem.
- Hun ligner sin far.
-	Synes du? spurgte Sigrid tilfreds.
- Mere end drengene?
Mor nikkede og tog hatten af.
Hun havde sin grønne spadseredragt på med ankellang nederdel, der havde været højeste
mode, da hun havde købt den mange år før i Faaborgs dyreste modeforretning.
Der var blevet trængsel på stuen, de andre havde også fået besøg.
Sigrids hjerte havde pludselig slået hurtigere, en mand var kommet til syne i døren med en stor buket blomster i favnen.
Han havde en lang, lys frakke på og blød hat, så forvirret fra den ene barselskvinde til den anden, til en leende kaldte ham til sig.
Mor havde fulgt hendes blik.
-	Jeg skal selvfølgelig hilse fra August, sagde hun.
— Og sige tillykke!
-	Tak.
Kommer han?
-	Ja.
Hendes mor havde lydt sikker.
Han var ikke kommet, da hun havde født Peter, deres første, og heller ikke da hun havde fået Jacob året efter.
Hun havde været den eneste, der ikke havde fået besøg af sin mand.
Du må bære over med ham, havde hendes mor sagt.
Tænk på, hvad han har oplevet!
Han kan ikke tåle at se en barselskvinde og heller ikke et nyfødt drengebarn.
-	Det er noget andet denne gang, sagde hun.
Sigrid anede håb.
-	Fordi det er en pige?
-Ja.
Mor overbragte flere hilsner, først fra Erik og Knud og deres koner, og så fra Hans og Morten, der efter fars død var flyttet med mor til Gentofte for at være i nærheden af Sigrid.
Sigrid havde spurgt til sine to drenge derhjemme.
De havde det godt, havde hendes mor forsikret, og var glade for den unge pige.
-Jeg savner dem.
-	Du kommer snart hjem, sagde mor.
-	Om fjorten dage, tolv, hvis jeg er heldig.
Tre var der gået, og August havde ikke været der endnu.
Dagen før havde han sendt blomster, noget Sigrid mistænkte sin mor for at have sørget for, så de andre kunne se, at hun havde en mand.
Fanny Fiehn var kendt for også at tage sig af kvinder, der var kommet i ulykke.
Barnet slap brystet, der løb lidt mælk ud af hendes ene mundvig.
Sigrid tørrede det væk og lagde hende over skulderen, så hun kunne bøvse.
Et par barneplejersker kom ind for at hente børnene.
-	En halv time til besøgstid, blev det lidt efter annonceret.
Sigrids hjerte slog hurtigere.
Hun fugtede sine læber og
kneb sig i kinderne for at give dem farve.
Tog en bog og tvang sig selv til at holde blikket rettet mod bogstaverne.
De første besøgende kom ind og gik forbi hendes seng.
Så satte et par blanke, sorte herresko, for store til at være Augusts, kurs mod den, fulgt af et par små, lyse damesko med hulmønster.
Åh nej, Robert og Ella var kommet for at besøge hende, sikkert på opfordring fra hendes mor.
-	Sidder du og læser?
Ella så på omslaget.
— Endda på engelsk?
Robert trak en stol ud, så Ella kunne sætte sig.
Hun holdt beskyttende om den ene hånd, hun havde forstuvet et par fingre.
-	Igen?
-Ja, Ella rystede på hovedet ad sig selv.
— Jeg er så klodset, jeg snublede og faldt i det store tæppe i spisestuen, du ved ... ville gribe fat i spisebordet, men så ...
Robert lagde en hånd på hendes ene skulder, hun holdt inde.
-	Sikke en smuk buket, fortsatte hun.
- Hvem er den fra?
-	August.
Hun lyste op.
-	Har han været her?
Sigrid lystede på hovedet.
-	Han kommer, sagde Robert.
-	Selvfølgelig, sagde Ella.
- Han skal se sin lille pige.
Hun vendte sig igen mod buketten.
- Blomster, det får man ikke på Grønland, der får man skindsager og amuletter.
Underlige ting, som skal beskytte barnet.
Robert rejste sig og gik lidt rundt på stuen.
Han hilste på de andre barselskvinder og på deres gæster.
-	Se ham, sagde Ella.
- Hvordan han fører sig frem.
Hun rystede på hovedet.
- Han tror stadig, han er noget!
Ensformigheden begyndte at gå Sigrid på.
Hun havde været på klinikken en uge, hun længtes efter frisk luft, efter at kunne gøre, som hun ville, og efter sine to små drenge ikke mindst.
Da der var en halv time til besøgstid, gjorde hun sig i stand.
Hun håbede, det blev i dag, August ville komme.
-	Hvordan har du det? lød det, hendes mor var kommet på besøg for anden gang.
Hun slog sig ned, overbragte hilsner.
Spurgte til den lille.
De sad lidt uden at sige noget, mor så på de andre besøgende, så ud i haven.
- I skal nok have æblegrød til aften.
En køkkenpige gik og samlede nedfaldsæbler i sit forklæde.
-	Hvornår kommer August? spurgte Sigrid.
-	Så snart han kan.
-Men han kommer?
-	Det tror jeg.
-	Tror!
-Han har travlt, fortsatte mor.
Sigrid fik en klump i halsen.
-	Det har han altid.
-	Det skal du være glad for.
I mangler ikke noget, tænk på alle dem, der har mistet deres arbejde, og som må stå i lange køer.
Gå fra hus og hjem, lade deres børn sulte.
Hendes mor havde talt sig varm, hun fortalte, hvad hun havde set fra sporvognen en dag på vej ind til byen og hørt i radioen.
Om uro og oprør og medlemmer af Konservativ Ungdom, som var begyndt at marchere i gaderne ligesom nationalsocialisterne i Tyskland.
Sigrid skuttede sig.
Mælken var løbet til, en dråbe trillede langsomt ned over hendes maveskind.
Men dem, der havde det værst, fortsatte hendes mor, var bønderne.
De kunne ikke komme af med deres varer og måtte slå deres dyr ned.
De forlod deres gårde.
August hjalp, hvor han kunne, og havde derfor mere travlt end nogensinde.
-	Du undskylder ham altid, hvorfor?
De så på hinanden, Sigrid fik tårer i øjnene.
-	Han kommer i morgen.
Eller i overmorgen, sagde hendes mor.
- Det lover jeg.
Hun skubbede skoene af og lagde fødderne op på lænestolen.
Den lille fik bryst, sang sin lille sang, mens hun drak.
Sigrid vippede med tæerne, hun nød at være hjemme, at sidde i sin egen sofa og se på sine egne ting.
Det var hende, der havde indrettet lejligheden.
Efter barn nummer to var de flyttet fra Østergade til et nyere boligkompleks i Ordrup.
Hun drømte om, at de en dag kunne flytte til et hus med have, så børnene selv kunne løbe ud.
Hun havde fået væggene i stuen malet dueblå, de havde købt nye møbler af mahogni og i moderne design.
Døren til herreværelset stod åben, væggene derinde var cremefarvede, der havde August sit kontor.
Papirerne lå i uordentlige bunker på hans skrivebord, på reolen bag stod tingene fra Grønland, hundeslæden og den smukke kajak.
På væggen over hang narhvaltanden.
Han skulle have hentet hende på klinikken, men var i sidste øjeblik blevet forhindret og havde sendt en droske.
Den unge pige havde taget imod dem og beundret det nye barn, som om det var hendes eget.
Hun var den fjerde, de havde haft på bare et år.
Sigrid håbede, at hun ville blive lidt længere end de andre, men hun var fra Jylland og led af hjemve.
Den lille slap brystet, hendes øjne blev tunge, Sigrids også.
En lyd fik dem begge to til at vågne, hoveddøren var gået op, August var kommet hjem.
Hun fugtede læberne og rettede med én hånd på håret.
Så stod han i døren, pæn og velklædt, med en svag duft af pibetobak om sig.
—	Velkommen hjem.
—	Tak.
Han gjorde mine til at gå forbi hende.
—	Vent, sagde hun.
Han standsede.
—	Det er en pige.
—Jeg ved det.
En trækning løb over hans ansigt, han tog sit ur op af vestelommen.
—	Vil du ikke se hende?
-	Ikke nu.
Han slog klappen for uret og lagde det tilbage i lommen.
- Jeg har travlt.
—Hun ligner dig!
Han gik ned ad gangen.
—Jeg skal på sygebesøg, meddelte han, da han kom forbi den anden vej med sin dyrlægetaske og en hvid kittel over armen.
- Det bliver nok sent.
—	August?
Hendes stemme knækkede.
Hoveddøren faldt i, lidt efter kunne hun høre hans bil starte.
Barnet så på hende med et blik så dybt, at hendes mellemgulv trak sig sammen.
-	Du skal ikke være ked af det, sagde hun og tabte en tåre på det dunede hoved.
Hun ville rejse sig og lægge barnet ned i vuggen, gå i gang med nogle af de mange ting, der skulle gøres, men orkede ikke og blev siddende med det i armene.
Solen gik om bag ejendommen overfor.
Den blå farve på væggene, som hun selv havde valgt og været så tilfreds med, virkede trist, mere grå end blå, som snavset is.
Dagene gik, hun var mere træt, end hun havde været efter de to andre fødsler, og havde kun lyst til at sove.
Heldigvis var den lille nem, den unge pige tog sig af drengene.
August kom og gik.
En dag så Sigrid ham stå ved vuggen og blev glad, til hun opdagede, hans ansigt var fortrukket af sorg.
Ville han aldrig komme over det?
-	Giv ham tid, sagde hendes mor, da hun beklagede sig.
- Hvad synes du, hun skal hedde? spurgte Sigrid, en dag hun og August sad ved middagsbordet.
-	Det bestemmer du, sagde han, som han havde sagt med de to andre.
Han tørrede sig om munden med servietten og rejste sig.
Inger og Merete vaklede hun mellem og besluttede sig for det sidste.
Det var enkelt og moderne og havde rødder i det angelsaksiske.
Trætheden tog til, hun gik i seng samtidig med børnene, men vågnede lige så udmattet, som hun havde lagt sig.
Hun kæmpede sig gennem dagen, gjorde alt mekanisk som i en døs.
Mælken forsvandt, den lille skreg og skreg, til hun lærte at drikke af flaske.
Sigrids mor kom på besøg.
-	Du er bleg, sagde hun.
- Og du har tabt dig.
August sendte hende til lægen.
De fejler ingenting, sagde han efter at have lyttet til hendes hjerte og lunger.
En eftermiddag i november kom August tidligere hjem end han plejede og var mere snakkesalig.
Han kom med et forslag.
-	Gæster?
Sigrids øjne sved, hun havde en brændende fornemmelse i ansigtet, som om hun var blevet slået.
— Jeg skal ikke have gæster.
-	Bare et par stykker? fortsatte han.
- Bent og Lotte, for eksempel?
Eller Eriksens?
Vi kunne invitere dem alle fire og Robert og Ella også, hvis du synes.
Du skal ikke lave noget, tilføjede han, da han så udtrykket i hendes ansigt.
- Vi får en kogekone til at komme og en ekstra pige.
-	Nej, sagde hun.
-	Hvorfor ikke?
Han lød oprigtigt forbavset.
-	Fordi jeg ikke har lyst, hvæsede hun.
-	Sisserej ...
Hun slog en hånd i bordet, den unge pige fortrak med børnene.
-Det skal du ikke kalde mig, aldrig!
Du skal ikke bruge det navn!
-	Sigrid, lille Sigrid, hvad går der af dig?
-	Hvad tror du? råbte hun.
- Du ser aldrig på mig ... rører aldrig ved mig, vil ikke have de børn, jeg føder til dig!
Han tyssede på hende.
-Jo, jo, jeg vil.
-	Nej, du vil ej!
Vores datter er snart to måneder gammel, og du har ikke set hende endnu.
Ikke holdt hende én eneste gang! skreg hun, efterhånden hæs.
- Det var det samme med drengene, hvorfor?
Hvad har de gjort?
Hvad hiv jeg gjort?
Hvorfor behandler du os sådan?
Han rakte en hånd frem.
-	Sigrid?
Ude af sig selv slog hun til den og skubbede ham fra sig, da han ville lægge armene om hende.
Han prøvede igen.
-	Hold dig væk! skreg hun og flygtede ind i soveværelset.
Hun smed sig på sengen og lukkede øjnene.
Det bankede på døren, en stribe elektrisk lys faldt ind.
-	Skal du ikke op? spurgte August.
-	Nej.
-	Du har sovet et døgn.
Døren blev trukket til, hun lukkede igen øjnene.
Næste gang han kom ind, var der gået to.
Hun kunne høre den lille græde og drengene slås.
August sendte bud efter hendes mor.
Hun fik hende til at stå op og hjalp hende med at klæde sig på.
-	Det skal nok gå, sagde hun.
— Du har en mand og tre sunde og raske børn.
Mor så sigende på hende.
Sigrid skuttede sig.
De gik ind i stuen, drengene kredsede om hende, mor ville give hende den lille.
Hun rystede på hovedet.
-	Vil du ikke have hende?
Sigrid rystede igen på hovedet, hun havde mistet stemmen.
Hver dag kom hendes mor og fik hende til at stå op og gå ind i stuen.
Hjalp med børnene.
-Hun har fået en tand, sagde hun en dag.
Sigrid stak en finger ind i munden på den lille og mærkede.
Noget i hende begyndte at vågne.
Lidt efter lidt vendte hendes stemme tilbage.
Julen nærmede sig, hun bagte vaniljekranse med den unge pige og købte glanspapir til drengene, så de kunne lave musetrapper og flette julehjerter.
August kom og gik, hun så ikke på ham og besvarede hans henvendelser med enstavelsesord.
-	Du er hård, sagde hendes mor.
En dag stod han med den lille på armen.
Sigrid rejste sig og tog barnet fra ham.
De kom igennem julen, nytårsaften var hun og August inviteret til fest.
August kom ind i stuen iført kjole og hvidt.
Drengene hoppede rundt om ham, Sigrid sad i sofaen og stoppede strømper.
-	Skal du ikke klæde om? spurgte han.
Hun rystede på hovedet.
-	Hvorfor ikke?
-Jeg vil ikke med.
Hun så kort på ham.
- Gå du bare.
August tøvede og så ud, som om han ville sige noget, så
gik han.
1932.
Vinteren var kold og lang, det sneede om morgenen på hendes fødselsdag med bittesmå iskrystaller, der blev hængende i luften som konfetti.
Der var flag på bordet.
Drengene havde lavet hver sin tegning til hende, Merete sad med ved bordet i en høj stol.
-	Tillykke!
August lagde en konvolut foran hende.
-	Tak, sagde hun i den forretningsmæssige tone, de omgikkes med.
Hendes mor og Hans og Morten var inviteret til varm chokolade og lagkage om eftermiddagen, derudover ville hun ikke fejres.
Telefonen ringede, pigen kom ind.
-	Det er til dyrlægen.
August rejste sig og gik ud i entreen, hvor den stod.
-	Skal du ikke se, hvad det er? spurgte han, da han kom tilbage.
Hun tog konvolutten og mærkede på den.
Der var noget hårdt og kantet i, måske en broche.
-	Hvad tror I, det er? spurgte hun drengene.
De gættede.
Hun lukkede konvolutten op og tog en nøgle ud.
-	Til hvad? spurgte hun.
For første gang i lang tid mødtes deres blikke.
-	Vil du se?
-Ja.
Han lagde servietten fra sig og skubbede stolen tilbage.
-Så kom, tag frakke på.
De gik ned til bilen.
-	Hvor skal vi hen? spurgte hun efter et stykke tid.
August drejede af og kørte op ad Tuborgvej, forbi gartnerierne og Sankt Lukas Stiftelsen, uden at svare.
Fortsatte et par hundrede meter hen ad Bernstorffsvej, hvor han holdt ind og slukkede for motoren.
De sad lidt i tavshed, til den ene side var en række villaer, til den anden Sankt Lukas Stiftelsens park.
Et par biler kørte forbi, så en hestevogn med lad.
-	Hvad skal vi her? spurgte Sigrid, da hun syntes, tavsheden havde varet længe nok.
August lagde en arm på ryglænet af hendes sæde.
Bevægelsen satte noget i skred hos hende, hun fik en klump i halsen.
Det var det tætteste de havde været på hinanden de sidste mange måneder.
Han nikkede mod det hus, de holdt ud for.
-	Kan du lide det?
-Ja, det ved du.
Det var tegnet af Frits Schlegel, en berømt arkitekt, til direktøren for Cementfabrikkerne i den nye stil, funkis.
Det enkle og praktiske, de rene linjer, det var lige hende.
De klare farver.
Det havde været en begivenhed, da det blev indviet, aviserne havde skrevet om det, folk havde valfartet til Bern-storffsvej for at se det, hun selv og August også.
-	Godt, sagde han.
- Har du nøglen?
-Ja.
-	Skal vi prøve, om den passer?
-	Hvad mener du?
En ung kvinde med en barneplejerskekappe på gik forbi med en barnevogn.
-	Har du ... købt det?
August nikkede.
-	Er du ked af det?
Hun rystede på hovedet og prøvede at sige noget, men det blev kun til en piben.
-	Det er dit, fortsatte August roligt og næsten, som om han morede sig over hende.
-	Mit? hviskede hun.
-Hvis du vil have det.
Der er plads til os alle sammen, et barn mere, hvis det skulle ske.
Jeg kan have konsultation i kælderen.
-	Om jeg vil!
Hun kastede sig om halsen på ham og kyssede ham, hvor hun kunne komme til det, mens hun hulkede og slog på ham.
- Du er ikke rigtig klog!
-	Så, så ...
Han strøg hende over håret og havde også tårer i øjnene, konstaterede hun med tilfredshed.
De stod ud, Sigrid knugede nøglen.
Huset var sart gult, kvadratisk, når man så det fra vejen, og omkranset af en høj, blegrød mur.
Midtfor var et fornemt indgangsparti og over det et stort, aflangt vindue, der afslørede en buet trappe til første sal.
På højre side af huset var en indkørsel og en fløj i samme røde farve som muren.
Direktøren for Cementfabrikkerne og hans kone, der begge to var midaldrende, havde opgivet at finde sig til rette i det moderne hus og sat det til salg efter have boet i det under et år.
August havde været hurtig og købt det.
Hoveddøren var af oregon pine og havde et rundt vindue.
Sigrid satte nøglen i, de trådte ind i en entré, beklædt med træ.
Efter den kom en hall med en bred, hvidpoleret trappe til første sal.
Hun så igen på August og rystede henrykt på hovedet.
Der var kamin i dagligstuen og mellem den og spisestuen fløjdøre af samme slags træ som hoveddøren og gulvene.
Fra anretterværelset udgang til en stor have.
De fortsatte gennem køkkenet ud i bryggerset og tilbage til entreen, derfra op ad trappen til første sal og de mange værelser der.
Alle forbundet med et ringeapparat til køkkenet, så man nemt kunne tilkalde pigen.
Sigrid lo for sig selv og tog Augusts hånd.
18.	kapitel
1934.
- Herbert Chapman er død, sagde August, da Sigrid trådte fra hallen ind i dagligstuen.
-	Nå, sagde hun afmålt i den tone, der efterhånden var blevet normal for dem.
Hun ville gå videre ind i spisestuen for at kaste et blik ud i haven, hvor de tre store løb og legede, og Mikkel, den yngste, lå i barnevognen og sov.
Konsultationstiden var forbi, der havde som sædvanlig været mange, folk kom fra nær og fjern med deres hund eller kat for at konsultere den nye dyrlæge på Bernstorffsvej.
De havde spist frokost.
August havde, som han plejede, sat sig i Kaare Klint-stolen ved hjørnevinduet i dagligstuen bagefter for at høre radio, før han skulle ud på sygebesøg.
Noget i hans stemme fik hende til at standse.
—Hvem er han?
August slukkede for radioen og så på hende, som han ikke havde set på hende længe.
-	Herbert Chapman?
Engelsk fodboldspiller, meget berømt.
Hun gik hen til ham og kærtegnede hans skaldede isse.
—	Spillede med Arsenal, fortsatte han.
— Blev manager bagefter, det er sjældent.
-Jeg troede, du hørte dystre nyheder fra den store verden?
-	Det er en dyster nyhed.
August drejede ligesom tilfældigt hovedet væk, da hun forsøgte at kysse ham.
- Skal vi ikke invitere nogen til på lørdag?
-	Der skal vi selv ud.
-	Nåh, ja.
Så næste lørdag?
-	Jo
... Hun tog hans hånd.
— Lad os gå ovenpå?
-	Jeg skal på sygebesøg.
-	Det kan vente.
Hun trak i ham.
- Kom?
Han så på uret.
-	Senere, sagde han som altid og rejste sig for at tage sin dyrlægetaske, der stod på gulvet ved døren til hallen, og kitlen, som lå parat over en stoleryg.
Så gik han.
Æbletræerne blomstrede, og de små kirsebærtræer, hun havde plantet langs muren i den bagerste del af haven, ville snart gøre det.
Hun satte skovlen i, jorden var efterhånden blød nok til, at man kunne grave i den.
Vinden tog i hendes hår.
Hun havde lange bukser på, en af Augusts kasserede sweatre og et par grove handsker.
Hun var ved at anlægge et rosenbed over for det staudebed, hun havde anlagt det forår, de flyttede ind.
En skov af bambus, som børnene kunne lege gemme i, ville hun også lave langs muren ind til naboen.
Den unge pige trak et par vinduer til på første sal.
Børnene løb og legede på den øverste del af græsplænen.
Merete stavrede efter Peter og Jacob.
Lille Mikkel sad i barnevognen og kiggede.
Lidt efter kom fru Klausen ud for at spørge om noget med aftensmaden.
Havedøren gik igen op, August var kommet hjem, for en kort bemærkning sikkert.
Han havde hat på og sin lange, lyse frakke, han holdt noget i favnen.
Han gik over terrassen og lidt ud på græsset, før han forsigtigt satte det fra sig.
Det var kulsort og bevægede sig.
Sigrid tog handskerne af og børstede noget jord af knæene på sine bukser, mens hun nærmede sig.
-	Hvad er det?
August så muntert på hende.
-	En hund.
-Det kan jeg se.
Børnene havde faet øje på den og kom løbende.
August viste dem, hvordan de skulle behandle den.
En skotte var det, otte uger gammel, fra et kuld han havde været med til at hjælpe til verden.
Den bjæffede og løb rundt om sig selv, sprang op ad Sigrid.
-	Ned, sagde hun og skubbede til den.
August rejste sig og tog uret frem.
Han skulle videre.
-	Hvad med hunden? spurgte hun.
-	Den skal blive her.
Han smilede.
- Det er vores.
-	Vores?
Sigrid så rasende på ham og derefter på hunden.
Børnene jublede.
-	For resten, fortsatte han.
- Vi far gæster.
Hun tog handskerne på igen og ignorerede hunden.
-	Hvornår?
-	På fredag.
-	Du mener næste.
-	Nej, denne.
-	I overmorgen?
-Ja.
-	Hvor mange? spurgte hun paf.
Han nævnte en række navne.
-	Tolv, bliver vi så, med os selv.
Hvorfor har du ikke sagt det?
-Jeg glemte det.
Han forsøgte at lyde brødebetynget.
—Det er ikke første gang!
Hvordan skal jeg nå det?
Fru Klausen kan ikke klare det alene.
—	Ring efter fru Jansen.
—Og hvis fru Jansen ikke kan?
—	Så efter en anden og et par ekstra piger.
Hunden bjæffede igen og løb rundt i haven, børnene hujede og løb efter.
Den nærmede sig bedet, Sigrid satte efter den.
—	Væk, råbte hun.
- Væk med dig!
Gæsterne beundrede som altid huset, der fik de fleste andre til at virke gammeldags, og den store have med de blomstrende træer og bede.
De drev rundt i stuerne og så på indretningen.
—	Turgenjev?
Den unge departementschef, August spillede tennis med,
var standset foran bogreolen, hvor Turgenjevs samlede værker stod side om side med Dostojevskijs, Herman Bangs, J.P. Jacobsens og Selma Lagerlofs.
- Hvad synes du om ham?
August vævede og førte samtalen hen på noget andet.
Han havde aldrig læst Turgenjev eller nogle af de andre, vidste Sigrid.
Det havde hun heller ikke selv, det var Annas bøger, alle i smuk læderindbinding.
Hun passede på, at børnene ikke rørte ved dem.
Et par andre gæster var standset ved kaminhylden, hvor hundeslæden og kajakken stod.
—	Er det noget, I selv har bragt med hjem? spurgte den ene.
Robert svarede på deres vegne.
Fru Klausen kom til syne i
døren til spisestuen, hun gav tegn til Sigrid, der sagde noget til August.
Han klappede i hænderne, bød gæsterne velkommen og meddelte, at det var tid til at gå til bords.
Det var trukket ud til ekstra længde, den nye messinglampe, som han var kommet hjem med et par dage før som en spontan gave til Sigrid, kastede et varmt lys over det.
Man talte om det, man altid talte om på den tid, de nye flygtninge.
Jøder og kommunister de fleste, der var begyndt at komme over grænsen fra Tyskland, hvor nazisterne i snart et år havde haft magten.
Enoghalvfjerds havde man indtil videre taget imod, hvad mange mente måtte være nok.
August sad for bordenden ved døren til dagligstuen, Sigrid ved døren nærmest køkkenet.
Der var travlhed derude.
Børnene havde været nede og blive vist frem, nu var pigen ved at lægge dem i seng.
Sigrid havde Harald, der var læge og havde været Augusts ven gennem mange år, som bordherre.
Til den anden side sad departementschefen og ved siden af ham Molise, der var gift med Christian, en kendt sagfører.
På den anden side af Molise sad Robert, han var ved at fortælle hende om sin tid på Grønland.
-	Har De mødt Knud Rasmussen? spurgte hun.
-	Knud er min gode ven.
Hun slog hænderne sammen i begejstring og beundring.
—Da jeg skulle til Labrador i ’17, sejlede jeg med ham og Peter Freuchen i deres skib
Søkongen.
Ud for Kap Dorset blev det tæt tåge, motoren brød sammen, og vores kompas virkede ikke mere, fordi vi var for tæt på den magnetiske nordpol, så vi måtte navigere i blinde.
Selvfølgelig blæste det op.
Molise gøs.
—	Vi var nødt til at gå i land og fandt en lille naturhavn.
Vi troede først, at det var Winther Island, De ved der, hvor
Perry iå for hundrede år siden.
Knud rejste med det samme videre mod nord på sin slæde for at møde en anden del af ekspeditionen.
Peter og jeg blev for at bygge et nødtørftigt hus, til når de kom tilbage.
-	Du var ved at slå ham ihjel, sagde Ella fra den anden ende af bordet.
Robert sendte hende et strengt blik.
-	Du slog ham for panden med en lægtehammer, fortsatte hun.
Der blev stille, alle så på hende og så på Robert.
-	Ved en fejl, sagde han.
- En forfærdelig fejl.
Peter holdt stolpen, jeg skulle ramme den med hammeren, men pludselig lå Peter dér.
En lo.
-	Det var et held, der ikke skete noget alvorligt, sagde Ella.
-	Så havde jeg været alene midt i ødemarken.
Robert hævede sit glas.
- Skål for Knud og skål for Peter!
Man skiftede emne.
Små bump oppefra afslørede, at børnene ikke sov endnu.
Sigrid drejede hovedet for at kaste et blik på haven, men det var for længst blevet mørkt.
Det eneste, hun så, var et spejlbillede af spisestuen, det festligt dækkede bord og alle gæsterne.
Den nye lampe, tegnet af den samme arkitekt, som havde tegnet huset, og sit eget lidt overraskede ansigt.
En ung pige i uniform kom ind og spurgte, hvornår fruen ønskede næste ret serveret.
Sigrid kastede et blik på gæsternes tallerkener.
-	Om et kvarter.
Harald og departementschefen talte om det amerikanske aktiemarked, der tilsyneladende var i frit fald.
August gik ned i kælderen for at hente nye forsyninger.
-	Kun til kanten, råbte Ella, da hendes bordherre skænkede mere vin i hendes glas.
Harald spurgte til Sigrids mor, der blev stille, mens hun fortalte, opmærksomheden samlede sig om den anden bordende og August, som var begyndt på en historie.
Sigrid kendte den og glædede sig til slutningen, der plejede at vække latter.
Den boblede allerede i hende, hun skulle beherske sig for at holde den tilbage.
Hun pillede ved servietten og kom til at sprutte.
Harald så på hende, hun fnisede og spruttede igen.
Endelig kunne hun slippe latteren løs i koret af de andres.
Lidt efter lidt ebbede deres ud, men hendes blev ved.
Hun prøvede at holde op, men kunne ikke.
Latteren voksede og voksede i hende.
Den ændrede karakter, lød som gråd, syntes hun, pinligt berørt.
Heldigvis druknede lyden i den munterhed, der havde afløst latteren.
Hun spruttede igen og krummede sig sammen, kastede hovedet tilbage for at lå luft, da en skarp smerte fik hende til at stivne.
Snakken gik rundt om hende.
Et øjeblik sad hun ubevægelig og forsøgte diskret at lukke munden.
-	Ælp, sagde hun.
Ingen hørte, hun ventede lidt.
-	Ælp, sagde hun lidt højere og råbte det så, stadig uden at nogen hørte hende.
Hun greb fat i Harald, ruskede ham i ærmet.
-	Min æbe ... ej a igge ugge den!
Han stirrede.
-	Hvad siger du?
-	In æbe ... in æbe ...
Hun gestikulerede.
Harald så vantro på hende.
—	Kan du ikke lukke munden?
Hun rystede på hovedet.
Langsomt samlede opmærksomheden i den ende af bordet sig om hende.
Harald lagde en hånd på hver side af hendes ansigt.
—Den er gået af led, sagde han og forsøgte forsigtigt at skubbe den på plads.
Sigrid stønnede af smerte.
—	August? råbte Ella.
- Sigrid kan ikke lukke munden!
Han kom med en sjov bemærkning og opdagede så udtrykket i hendes ansigt.
Han rejste sig og kom hen med sin serviet i hånden.
—	Sisserej, sagde han.
Hun kneb øjnene sammen og knurrede.
Han tørrede lidt savl af hendes hage og følte på hendes kæbe.
Undersøgte hende på samme rolige og omhyggelige måde, som han undersøgte sine firbenede patienter.
—	Den er gået af led, sagde Harald igen.
— Hun må på hospitalet.
Sigrid ville rejse sig, men August fik hende til at blive siddende.
Han bad Harald om at stille sig bag hende og holde hendes hoved fast.
Før hun kunne nå at protestere, stak han hænderne ind i munden på hende og tvang hendes kæber endnu længere op.
Hun skreg.
—	Luk munden, sagde han.
Tøvende gjorde hun det, gæsterne hujede og klappede, Sigrid mærkede på sin ømme kæbe.
Harald så anerkendende på ham.
—	Jeg har prøvet det før, sagde August.
- På en hest.
Latteren bragede igen.
Han skænkede et stort glas vin op
til hende og gik tilbage til sin plads, Harald skænkede hende endnu et glas.
De unge piger kom ind med næste ret.
Duften af sæbe havde bredt sig til hele huset.
Vaskekonen havde været der, Sigrid tog en stabel rent tøj med op ovenpå.
De to små fulgte efter, hun standsede halvvejs oppe ad trappen, så de kunne indhente hende, og kastede et blik ud ad vinduet.
Det var frostvejr, bilerne kørte langsomt.
Man kunne se ned i forhaven herfra, birketræerne, hun havde plantet der, var begyndt at blive store, det ene nåede op over muren.
Hun havde plantet en særlig græsart mellem dem for at få det til at ligne et vildt landskab og lagt trædesten, så man kunne gå en lille tur derude.
De gik det sidste stykke op, hun lagde det rene sengetøj på plads i det indbyggede skab på reposen.
Mikkel og Merete sjoskede efter hende ind i soveværelset, hvor hun skulle lægge noget af Augusts undertøj på plads.
Det ringede på døren, han havde konsultationstid.
Pigen lukkede op og viste patienterne ned i kælderen.
Når der var mange, og det var der stadig oftere, var der ikke plads til dem dernede, så måtte de sætte stole ud i hallen, så de kunne sidde der og vente.
Mikkel trak en skuffe ud af klædeskabet, så alt indholdet faldt på gulvet.
Sigrid skældte ud, mens hun samlede det op og holdt øje med, at de ikke lavede flere ulykker.
Det var en af Augusts skuffer, sokkeholdere og manchetter havde han i den, løse kraver og æsker med slipsenåle, manchetknapper og emblemer fra de forskellige sportsklubber, han var medlem af.
En gammel mønt rullede ind under sengen, hun sendte børnene ind efter den.
En æske med en slipsenål, han sjældent brugte, havde dobbelt bund.
Hun tog slipsenålen op for at se, hvad der var under.
Beskyttet af to lag vat lå en guldmedaljon med
ciseleringer og en lang kæde.
En, hun skulle have?
Eller
... havde det været Annas?
Hun åbnede medaljonen, indeni var et fotografi af August som ung.
Åben og smilende, som hun sjældent så ham.
Det måtte være Annas, en forlovelsesgave eller en, han havde givet hende til hendes sidste fødselsdag?
De to små kravlede rundt under sengen, drengene var ude i haven og lege.
Med en følelse af at gøre noget, hun ikke skulle gøre, gennemsøgte Sigrid den del af skabet, hvor August havde sine ting.
Bag hans tennistøj var noget køligt, så blødt som hud.
Hun trak en underkjole frem af fin, pudderfarvet silke.
Det var ikke hendes, hun begravede næsen i den og genkendte straks duften.
Det var Annas, ni år efter hendes død var den stadig tydelig.
Børnene var kommet frem fra deres gemmested under sengen.
-	Hvad er det? spurgte Merete.
-	Ikke noget, sagde Sigrid og lagde underkjolen tilbage.
Konsultationstiden sluttede, August kom op for at få frokost.
Han og Sigrid sad for hver sin ende af spisebordet.
Han tog et stykke rugbrød og kom smør på, fordelte det langsomt og omhyggeligt uden at tage blikket fra det.
Sigrid holdt øje med børnene, der løb ude i haven og legede med Skot, som de havde døbt hunden.
-	Din kittel, sagde hun til August.
Han kastede et blik på sig selv og opdagede, at han som så mange gange før havde glemt at tage den af.
-	Lad mig.
Sigrid tog den og lagde den over en stol.
De spiste videre, igen i tavshed.
Hendes hjerte slog hurtigere.
-	Hvad tænker du på? spurgte hun.
August tog blikket fra maden og så på hende med et strejf af overraskelse.
-	Ikke noget.
-	Hvad synes du, jeg skal tage på til festen på lørdag?
Han spiste videre, tilsyneladende uden at høre.
-	Den blå kjole? fortsatte hun.
- Eller den grønne nederdel og en hvid bluse?
-Få Holger Blom til at sy noget til dig, sagde han.
-	Holger Blom?
Hun lo forsigtigt med næsten lukket mund.
- Er du rigtig klog?
Ved du, hvad det koster?
Holger Blom var en kendt modeskaber, der af og til kom i Augusts konsultation med sin lille afskyelige pekingeser.
Der kom efterhånden mange prominente mennesker.
Den unge pige, der lukkede patienterne ind, havde genkendt en skuespillerinde, der havde medvirket i en film af Carl Th. Dreyer, og også en berømt teaterinstruktør.
Fru Klausen fortalte om en kvinde, hun havde lukket op for, der var gift med en stor fabrikant.
August trak avisen til sig.
-Hvis du virkelig mener det, sagde Sigrid.
-	Det gør jeg, sagde han og gav sig til at læse.
Holger Bioms systue lå i St. Kongensgade på anden sal.
Han havde over tyve syersker ansat, deres maskiner lød som et tordenvejr, når man gik op ad trappen.
Hun blev vist ind i prøverummet og fik taget mål.
Så kom Holger Blom, han lagde det ene stykke stof over hendes skulder efter det andet, mens han betragtede hende med hovedet på skrå.
Han lod et ligge og draperede det, først på en måde, så på en anden, hun nød hans lette berøringer.
-	Se på Dem selv, sagde han.
Hun løftede modstræbende blikket.
-De kan være stolt af Deres figur.
-	Synes De?
-Der er mange, der gerne ville bytte ...
Han tog en knappenål fra sine læber og satte den i stoffet.
Sigrid lukkede øjnene halvt.
To uger senere kunne hun vise August resultatet.
Han betragtede det tilfreds, men mente, hun også var nødt til at fa et par nye sko og overtalte hende til at få syet et par af sort ruskind med uhyggeligt høje hæle.
En smal, aflang taske med perlebroderi fik hun også og en hat, der bestod af to sorte svanefjer, som krydsede hinanden foran.
-Der kan du se, sagde hendes mor, da hun poserede for hende.
- Han elsker dig.
Fuglene sang.
Himlen havde fået samme røde farve som muren rundt om haven, børnene sov, Sigrid og August sad på terrassen og talte om den sammenkomst, de skulle have sankthansaften.
Røgen fra hans cigar kildede hende om næsen.
Han var i godt humør og foreslog, at de skulle tage på en køretur til sommer.
-	Vi kan besøge dine forældre, sagde Sigrid.
Men August ville længere væk, til udlandet.
-Åh, ja! sagde hun.
-	Hvor vil du hen? spurgte han.
— Tyskland?
Eller Italien?
Vi kunne også tage til Frankrig?
De besluttede sig for at køre ned gennem Tyskland til Alsace, se vinmarkerne.
-	Hvem skal vi tage med? spurgte August.
-	Skal vi have nogen med?
-	Skal vi ikke? sagde han på en måde, så hun ikke syntes, hun kunne sige andet end jo.
De diskuterede forskellige par og blev enige om at spørge Harald og Lilli, der også havde bil.
-	Hvad med børnene?
August så ud, som om han havde glemt, at de havde børn.
-	De må blive hjemme, sagde han.
De er store nok.
Fru Klausen og pigen kan passe dem, du trænger til at holde fri.
Duggen faldt, August hentede et par tæpper.
De blev siddende udenfor i tusmørket og snakkede, til det blev for koldt.
Så satte de sig ind i stuen, August tændte en cigaret.
Sigrid rejste sig.
-	Vent, sagde hun og forlod stuen.
Hun gik hurtigt op ad trappen og ind i soveværelset, tog alt tøjet af og bagefter den pudderfarvede underkjole på.
Uden andet på gik hun ned ad trappen og ind i dagligstuen.
August stirrede.
-	Anna ...
-	Nej, hviskede hun og satte sig overskrævs på hans ben.
-	Sigrid.
Han rørte ved kjolen og kyssede hende så hårdt, at deres tænder stødte sammen.
Så væltede han hende om i sofaen og kastede sig over hende.
-	Av, sagde hun.
- Ikke så voldsomt.
Han hørte hende ikke.
-	Tag den af, sagde han bagefter og så lige så forskrækket på hende som hun på ham.
- Og tag den aldrig på igen.
I flere dage så han på hende, som om hun var et spøgelse.
Det regnede sankthansaften
, men dagen efter begyndte en varme,
der blev ved i ugevis.
Græsset holdt op med at vokse, Sigrid gik frem og tilbage med vandkanden.
Jorden blev tør og hård at grave i, men hun havde købt et træ, der skulle ned.
Luften stod stille, solen stod lige på i stuerne.
Hun havde bundet et tørklæde om håret og taget shorts og en ærmeløs bluse på.
Merete og Mikkel legede med vand, Peter og Jacob var ved at lave en hule i et træ i forhaven.
Skot lå og gispede i skyggen af en busk.
Hun rettede sig op og tørrede sveden af panden.
Så på børnene og huset, der altid overraskede hende med sin enkle skønhed.
Pigen kom ud, der var besøg.
-	Fru Lauterberg, meddelte hun.
Sigrid satte skovlen fra sig og trak ned i shortsene, før hun gik Ella i møde.
Hun var begyndt at komme forbi i tide og utide, også hos sin svigerinde, Sigrids mor.
Hun havde en langærmet cardigan på over en kjole og et tørklæde om halsen.
Hatten sad mere på skrå, end den plejede.
—	Forstyrrer jeg?
-	Nej.
De slog sig ned på terrassen.
—	Har du det ikke for varmt? spurgte Sigrid.
Ella rystede på hovedet og trak cardiganen sammen om sig, som om hun frøs.
Hun så på børnene.
-	Det må være dejligt at have så mange.
De talte lidt om Vibe, der var ved at være færdig med gymnasiet.
Ella spurgte til den biltur, hun havde hørt, Sigrid og August snart skulle på.
—Du har en god mand, sagde hun.
-	Han vender ryggen til mig i sengen, mumlede Sigrid.
-	Det skal du kun være glad for!
Der var ikke en vind, der rørte sig, men Ella holdt på hatten, som om hun var bange for den skulle blæse af.
Hun nikkede mod børnene.
— Vil du da gerne have flere?
-	Nej, sagde Sigrid, pinligt berørt.
Det var mange år siden, der havde været noget mellem hende og Robert, fortsatte Ella.
- Han har jo sin lille grøn-lænderinde.
Sigrid holdt en hånd for solen, der var en mærkelig skygge på Ellas ansigt.
-	Har han ...
en grønlænderinde?
-	Vidste du ikke det?
Sigrid rystede på hovedet.
-	Det troede jeg, alle vidste.
Men det er selvfølgelig ikke noget, man taler om.
-En der bor her? spurgte hun dumt, fordi hun ikke kunne se en grønlænderinde for sig i det københavnske bybillede.
Ella nikkede.
-	Det har hun gjort længe.
Jeg tror, hun rejste ned med det samme skib som os.
Det benægter Robert selvfølgelig.
Hun lænede sig frem og holdt igen på hatten.
- De er ikke som os, grønlænderinderne.
De kan lide det, byder sig selv til uden at skamme sig!
Hun rystede på hovedet.
- Du skulle se dem deroppe, når der kom fremmede sømænd.
Sigrid rømmede sig og kaldte på pigen for at fa hende til at komme med noget, de kunne drikke.
-	Hvordan kan du holde det ud? spurgte hun.
-	Hvad ellers? sagde Ella.
— Jeg skal ikke være en af de kvinder, ingen vil omgås, fordi hun er blevet skilt.
Så hellere
lukke øjnene.
Heldigvis står huset i mit navn, det skal nok fa ham til at blive.
-	Skot!
Sigrid sprang op, hunden var begyndt at grave i rosenbedet.
Hun greb den i halsbåndet og slæbte den væk.
- Dumme hund.
Ella morede sig højlydt.
Mikkel nærmede sig, usikkert stavrende.
Ella tog ham op for at kysse og klemme på ham.
Med en hurtig bevægelse rev han hendes hat af.
-	Av, av, sagde han og pegede på det, den havde skjult.
Hendes ene øjenbryn var flækket, og skyggen på hendes
kind var et blåt mærke.
-	Hvad er der sket? spurgte Sigrid.
-	Ikke noget, sagde Ella og tog hatten på igen.
Fru Klausen støvsugede.
En dag, hvor Sigrid igen havde beklaget sig over, at der lå hundehår i hele huset, uanset hvor meget der blev fejet, var August kommet hjem med en støvsuger.
En buttet, sølvskinnende Nilfisk.
Hun flyttede en stol, så fru Klausen kunne komme til, og så fascineret en tot hundehår forsvinde ind i metalrøret.
-	Også ind under kommoden.
Fru Klausen lagde sig på knæ.
En lyd fik Sigrid til at se mod døren til stuen.
Hun var alene med børnene, pigen havde sagt op, hun skulle have en ny til samtale senere på dagen.
Hun gik derind, Merete havde trukket skuffen i sybordet så langt ud, at den var faldet ned.
De knapper, den havde været fuld af, trillede nu i alle retninger.
Peter og Jacob havde slæbt en lænestol hen til kaminen og var kravlet op på den for at lege med kajakken og hundeslæden.
Hvor skulle hun begynde?
Hun jog drengene ned og ruskede dem.
-	I må ikke røre de ting, det ved I godt!
Hun og børnene samlede knapperne op, hun kunne høre Mikkel kalde.
Han lå i sin seng på første sal og var vågnet fra sin middagssøvn.
Hun sendte de store ud i haven og gik op efter ham for bagefter at gå ned i køkkenet og tale med fru Klausen om den middag, de skulle holde dagen efter for August og hans tre tennismakkere.
Telefonen ringede.
-	Jeg tager den selv.
Hun gik ud i hallen.
Det var Hans, han lød oprevet.
Deres mor var faldet på trappen til ejendommens kælder, da hun skulle ned med vasketøj, og var blevet kørt på hospitalet med ambulance.
Med hamrende hjerte trak hun sin cykel ud og kørte, så hurtigt hun kunne, hen ad Bernstorffsvej mod Gentofte Hospital.
Heldigvis havde deres mor kun brækket benet.
Da Sigrid kom ind på stuen, var det blevet sat sammen og lagt i gips.
Der var blevet rejst et stativ over sengen, som det brækkede ben var blevet hejst op i.
Et par tunge lodder holdt det på plads.
Hans og Morten stod ved siden af sengen, den ene mere forskrækket end den anden.
-	Godt, det ikke var værre!
Deres mor smilede anstrengt.
- Et brækket ben vokser sammen.
Men hun skulle ligge på hospitalet i de seks, syv uger det tog, og hvad så med drengene?
De så alle tre på Sigrid.
-	I kan bo hos os, sagde hun.
August ville ikke protestere, vidste hun.
Jo flere de var, jo bedre, syntes han, så de to ikke skulle være alene med hinanden.
Hver eftermiddag satte hun sig op på sin cykel for at køre ud og besøge sin mor.
Hun havde stærke smerter i benet.
-	Det burde hun ikke have, sagde August.
Med spidsen af en buttet kniv søgte han efter en åbning i den østers, der lå i hans hånd.
- Det er flere uger siden, hun brækkede det.
-Hun tror, de har hejst det for højt op, sagde Sigrid.
- Eller hængt for tunge lodder i.
-	Jeg tager ud og ser til hende i morgen.
August fik kniven ind, vred behændigt skallen op og lagde den ene halvdel på fadet med is.
Så tog han den næste og gentog processen.
Da han havde åbnet hele fustagen, dyppede han hænderne i skylleskålen og skubbede fadet ind på midten af bordet, så de begge to kunne nå det.
Det var noget, Sigrid havde indført, at de skulle spise østers og drikke et glas champagne fredag aften, hvis de ikke skulle noget andet.
Børnene havde spist og var blevet lagt i seng, Hans og Morten var på besøg hos en ven.
Sigrid løftede sit glas.
-	Skål!
-	Skål.
August løftede også sit.
Han skænkede mere i hendes glas.
De talte om det, alle talte om, Konservativ Ungdoms stormtropper, der havde lavet indmarch med højre hånd strakt op til deres årsstævne dagen før på Charlottenlund Travbane, så igen om hendes mor.
Telefonen ringede, den nye pige kom ind.
-	Det er til dyrlægen.
August rejste sig og kom tilbage med frakke på, sin kittel over den ene arm og sin taske i hånden.
-	Skal du gå?
-Ja.
-	På den tid af aftenen? sukkede hun.
-Jeg beklager.
Hun så ud over det festligt dækkede bord.
- Jeg venter på dig.
-	Det skal du ikke, sagde han bestemt.
- Det bliver nok sent.
Hun tømte sit glas og bad pigen om at tage ud.
Så hentede
hun grammofonen og anbragte den på spisebordet sammen med en stabel af Annas lakplader.
Hun lagde den første på, den var med et klaverstykke af Schubert, Annas yndlings-komponist og også hendes egen.
Hun lagde den næste på, og den næste igen.
Hørte dem alle sammen, mens hun drak resten af champagnen.
Mikkel snoede sig.
-Sid stille, Sigrid holdt ham fast.
Han sad på skødet af hende på det forreste passagersæde.
Peter og Jacob sad på bagsædet med Merete mellem sig.
Det var søndag, folk gik tur på Strandvejen i deres pæne tøj.
Solen skinnede, birketræerne på Charlottenlund Fort havde faet festligt gule blade.
August fløjtede for sig selv og satte farten ned, da de kørte forbi kanonerne, der stod på toppen af fæstningen, så børnene kunne nå at se dem.
Ved Skovriderkroen kørte de fra og lidt ind i landet.
De var inviteret til te hos Robert og Ella, der boede tæt på travbanen i en stor, gammel villa.
Den var af brune mursten og havde sortglaserede tegl på taget og blyindfattet glas i vinduerne mod vejen.
Robert kom ud og holdt galant bildøren for Sigrid og børnene.
-	Sikke et mylder!
Han rystede muntert på hovedet og beundrede Augusts nye Ford 4, som han også selv overvejede at skifte til.
Sigrid kunne ikke se på ham uden at tænke på det, Ella havde fortalt, og som hun i et svagt øjeblik havde fortalt videre til August.
-Man skal ikke tro på alt, hvad man hører, havde han sagt.
-	Hm, sagde Sigrid.
Desuden, havde August fortsat, vidste alle, at Ella efter Helges død var blevet uligevægtig og måske derfor ikke noget sandhedsvidne.
Vibe kom ud, en stilfærdig ung pige, høj og mørk som sin far.
Hun tog Mikkel på armen, de gik om i haven alle sammen.
Lidt efter kom Ella ud, hun havde en kjole på uden ærmer, ingen hat.
Solbrillerne sad i håret.
-	Hvordan går det? spurgte Sigrid.
-	Godt, sagde Ella med overbevisning.
Der var dækket op på terrassen, det var varmt, solen stod på.
De drak te og spiste kage.
Børnene løb rundt i haven, som var et vildnis af buske og høje træer.
Robert spurgte til sin søster, som både han og Ella havde besøgt på hospitalet.
Det gik bedre, kunne Sigrid fortælle.
August havde været der og talt med lægerne, faet dem til at sænke benet lidt, men hendes mor havde stadig smerter.
Peter og Jacob nærmede sig.
-	Onkel Robert?
Jacob rykkede ham i ærmet.
— Må vi se isbjørnen?
-	Ja, kom!
Robert rejste sig.
De voksne fulgte efter børnene ind i stuen, der virkede mørk efter det stærke lys på terrassen.
Alle vegne stod der ting fra Grønland, på gulvet foran kaminen lå et isbjørneskind.
Børnene lagde sig på knæ på det og klappede isbjørnens hoved.
Merete kiggede ind i munden på den og rørte ved dens lange, gule tænder.
-	Har du selv skudt den? spurgte Peter.
-	Ja, sagde Robert.
Ella rullede med øjnene.
-	Jeg skød også en gang en hvalros, sagde han.
-	Med harpun? spurgte Jacob.
-	Nej, sagde Robert.
- Det kan man ikke, med riffel.
Vil I se den?
Han fandt en nøgle frem og satte den i en skabslåge, bag den stod en række rifler.
Han tog en ud.
-	Vil I prøve at holde den?
Børnene nikkede andægtigt.
-	Robert, sagde Sigrid.
-	Bare rolig, sagde han.
- De er sikrede.
Han lagde riflen i armene på Peter og så på Jacob.
Viste dem, hvordan man skulle holde den og tage sigte.
-	Jeg vil også, sagde Merete.
-	Nej, sagde Sigrid.
Hun begyndte at hyle, Robert lagde riflen i hendes favn.
-	Så, sagde August.
Solen blændede, da de kom ud på terrassen.
De fik mere te og limonade.
Børnene løb rundt efter hinanden.
Mikkel faldt,
Vibe rejste sig og kom ham til undsætning.
-	Har vi det ikke dejligt?
sagde Ella.
-	Jo, svarede Sigrid.
Hun havde taget sporvognen til hospitalet, så hun kunne have Merete og Mikkel med.
Hendes mor havde spurgt efter dem.
Hun var bleg og virkede mere forpint end nogensinde, men glad for at se de to små.
-	Næh!
sagde hun og løftede hovedet.
Sygeplejersken kom straks til.
-Det må De ikke, fru Kristensen, De skal ligge helt stille!
Sigrids mor lagde sig tilbage.
-	Hvorfor? spurgte hun.
-	Fordi lægen siger det.
Sygeplejersken så på Sigrid.
- De skulle ikke have taget børnene med.
Ti minutter, så må De gå igen, Deres mor skal have ro.
Hun forlod stuen.
-	Du skal ikke høre på hende, hviskede mor.
Benet var stadig hejst op.
Det, man kunne se for gips og bandage, var mørkerødt, tæerne sortblå.
Hendes mor lå uroligt, følte sig som en ræv i en saks, sagde hun.
-Hvis jeg kunne, ville jeg bide det af.
Hvordan har Hans og Morten det?
Sigrid fortalte og overbragte hilsner fra nær og fjern.
Løftede på skift børnene op, så hendes mor kunne se dem.
-Nu går vi, sagde hun kort efter.
- Så mormor kan få ro.
-	Nej, vent!
Hendes mor trak sig halvt op at sidde.
-Det må du ikke, sagde Sigrid.
Hendes mor havde faet farve i kinderne og så så rolig og afslappet ud, som hun ikke havde gjort, siden før hun brækkede benet.
Hun smilede til Sigrid og børnene.
— Det er mærkeligt, sagde hun.
- Det gør ikke ondt mere.
Smilet blev til et udtryk af undren, hun tabte kæben.
-	Mor?
Hendes hoved faldt ned til den ene side.
Sigrid råbte på sygeplejersken, der kom løbende, fulgt af en læge.
Men han kunne ingenting gøre, den blodprop, som havde samlet sig i det brækkede ben, fordi det havde været hejst op for længe, havde revet sig løs og ramt hjertet.
19.	kapitel
Sigrid gik ned ad trappen til kælderen, der var bred og næsten lige så fornem som den til første sal.
Klokken var mange, August sad, som han så tit gjorde, ved sit bord i konsultationsrummet og svedte over regnskaberne.
Rundt om ham flød det med papirer, breve og regninger, tidsskrifter og reklamer for veterinær medicin.
Krøllede pengesedler lå der også.
Han havde ikke tid til at gå i banken og stak dem derfor i lommen, til der var så mange, at de begyndte at falde ud.
Hun havde flere gange gået bag ham og set det.
—	Kommer du ikke op? spurgte hun.
—Når jeg er færdig, sukkede han.
Hun indsnusede den kemiske lugt, der altid hang dernede, og betragtede instrumenterne, som lå på række i skabet med glaslågen og de brune flasker med latinske navne, der stod på hylden ved siden af.
—	Du kunne lade mig gøre det der.
Han løftede hovedet og så overrasket på hende.
—Det er det, jeg er uddannet til.
August greb
fat om armlænene og skubbede stolen tilbage, hans kittel stod åben.
- Jeg kunne også ansætte en til det.
—Det koster penge.
Jeg vil gerne, jeg trænger til at tænke på noget andet.
Det var tre måneder siden, mor var død.
Hans og Morten boede nu alene med nogen hjælp, men kom hver eller hver anden dag og spiste hos Sigrid og August.
-	Vi kan prøve, sagde han og rejste sig.
Hun hjalp ham af kitlen og tog hans hånd.
-	Kom, sagde hun og trak ham med op ad trappen.
- Lad os gå op og få en øl.
På ingen tid fik Sigrid bragt orden i Augusts regnskaber.
Hun undersøgte jævnligt hans bukselommer og tømte dem for pengesedler, som hun satte i banken, og for små lapper papir med aftaler, som hun skrev ind i hans kalender.
Hver morgen mindede hun ham om, hvad han skulle den dag ud over at passe konsultationen.
Den ene dag på Mælkekontrollen, den næste undervise på Landbohøjskolen.
Om aftenen til møde i bestyrelsen for Hestens Værn eller Dyrenes Beskyttelse eller et af de andre steder, han var engageret.
Hun begyndte også at tage telefonen, når han havde telefontid, så han kunne spise sin morgenmad i fred, og anlagde til formålet et tonefald, hun mente var neutralt, for at man skulle tro, det var en slags sekretær, man talte med, og ikke bare hende.
Hun inddelte patienterne i dem, der havde akut brug for dyrlægehjælp, og dem, som kunne vente.
-	Hvad var det?
Han så op fra det stykke ristede brød, han var ved at smøre.
-	En, der skulle have en tid til en vaccination, sagde hun og skubbede nederdelen ind under sig, før hun satte sig og tog fat på at smøre sit eget stykke.
Telefonen ringede igen, hun satte tekoppen fra sig og gik ud.
-	Nej, nej, sagde hun, når han gjorde mine til at rejse sig.
-Jeg tager den.
Det gav hende en følelse af samhørighed med ham, af at hun var nødvendig som andet end mor til hans børn.
Når de var lagt i seng om aftenen, og der var stille i huset, satte hun sig ved spisebordet og ordnede hans regnskaber og besvarede hans breve.
Skrev rykkere til dem, som var i restance.
To fik de, og hvis det ikke hjalp, tog hun sin cykel og kørte ud for at opkræve pengene personligt.
-	Hvad gør du? spurgte August forskrækket, da hun fortalte det.
—	Hvad ellers? sagde hun.
—	Det ved jeg ikke.
-	Vil du arbejde gratis?
-Nej ...
Derudover holdt hun på eget initiativ øje med, at Knud, der havde lånt penge af August til at etablere sin egen sagførerpraksis i Faaborg, betalte af på både afdrag og renter som aftalt.
Flere gange havde hun diskret måttet rykke ham.
Hun satte to streger under regnskabet, lænede sig tilbage og gabte meget forsigtigt.
Til en sammenkomst forleden
hos Harald og hans nye kone, Ruth Berlau, var det sket igen.
Ruth havde fortalt om dengang, hun som helt ung var kørt på cykel til Paris.
Undervejs havde hun skrevet rejsebreve hjem, som var blevet trykt i Ekstra Bladet.
Men da hun ikke oplevede noget, havde hun digtet det meste.
Sigrid havde grinet, så tårerne trillede, til en skærende smerte fra tindingen til kæben med et fik hende til at holde inde.
Den var gået afled igen.
August havde forsøgt at sætte den på plads, denne gang uden held.
Han kørte hende på hospitalet, hvor en læge gjorde det.
Hvis det skete igen, skulle
hun opereres, sagde han, og hendes kæbe bagefter syes sammen med ståltråd og være lukket i to måneder.
—	Så kan man endelig få et ord indført, drillede August hende godmodigt, da de kørte tilbage til festen.
En lyd fik Sigrid til at se op fra regnskaberne, et søvndrukkent barn kom til syne.
—	Merete?
Hun fulgte hende op i seng og besluttede at lade regnskab være regnskab.
Klokken var mange, det kunne vare længe, før August kom hjem.
Han var ude til en fødsel, det kunne nemt trække ud til næste morgen.
Birketræet filtrerede den stråle sol, der faldt ind ad vinduet i hallen.
Det var blevet så højt, at de overvejede at fælde det.
Sigrid standsede foran spejlet, hun havde en jakke på over nederdelen, flade sko og en alpehue.
Lignede ikke en inkas-sator, og det var heller ikke meningen.
Overraskelsen var en del af hendes strategi.
Hun trak sin cykel frem og kørte over Bernstorffsvej mod Tuborgvej, som hun svingede nedad.
Hendes taske lå i cykelkurven med en stak regninger i.
En sporvogn raslede forbi og så et par biler.
Hun drømte om at fa kørekort, men det kunne ikke blive foreløbig, sagde August, og det gav heller ingen mening, han kunne jo køre hende, hvorhen hun ville.
Træerne var sprunget ud, og anemonerne også, på det lille stykke med skov og gartneri.
Midt på Tuborgvej svingede hun til venstre og kørte ad Esthersvej mod Rebekkavej, som var det første sted, hun skulle ind.
Hun fik uden besvær sit tilgodehavende og cyklede
videre mod Viadukt Allé, hvor man også betalte uden palaver.
Derfra kørte hun en omvej til Stigaardsvej for at undgå at komme forbi Gentofte Hospital, det ribbede op i savnet efter hendes mor.
Det sidste sted var på tredje sal i et boligkompleks på hjørnet af Strandvejen og Høyrups Alle.
Vettergren, stod der på døren.
En fyldig, mørkhåret kvinde i en spraglet silkekimono lukkede op.
En puddel bjæffede arrigt bag hende.
-Fru Vettergren? spurgte Sigrid.
-	Frøken.
Sigrid rakte konvolutten frem.
— Værsgo.
Kvinden så forbavset på den.
— Hvad er det?
-	En regning, sagde Sigrid.
-	For hvad?
-	De har haft besøg af dyrlægen flere gange.
Kvinden løftede det ene øjenbryn og smilede, så man kunne se hendes skinnende, hvide tænder.
- Skal jeg ligefrem betale for det?
-Det plejer man, sagde Sigrid køligt.
De så på hinanden, kvinden tog hunden op.
-	Undskyld, jeg hørte ikke ...
hvem er De?
-	Fru August Jensen.
Den anden blev bleg.
- Dyrlægens kone?
-Ja.
-	Det forstår jeg ikke, stammede hun.
— Han sagde, hun var død.
Nu var det Sigrid, der blev bleg.
- Død?
Kvinden nikkede.
- For mange år siden, i barselsseng.
Porten til Bernstorffsvej stod åben, gården var tom, garagen også, August var ude.
Sigrid stillede cyklen fra sig og gik ind ad bryggersdøren.
Der var ingen i huset, fru Klausen var på indkøb og pigen på legeplads med børnene.
Uden at tage frakken af gik Sigrid gennem køkkenet og anretterværelset ind i spisestuen og videre derfra hen til bogreolen i dagligstuen.
Hun lagde sig på knæ foran Annas bøger og trak en ud.
Hun rev en håndfuld sider ud af den og vred ryggen om.
Så tog hun den næste og gjorde det samme med den og endnu en og endnu en, til de alle sammen lå ødelagte på gulvet.
Bagefter tog hun lakpladerne.
- Undskyld, hviskede hun, før hun knækkede den første og trampede på den.
Lidt efter lå de lige så ødelagte som bøgerne i en bunke på gulvet.
Hun gik hen til kaminen og tog slæden.
Hev og sled i den, til den gik fra hinanden.
Så rev hun seletøjet over og den ansigtsløse slædekusk i stykker.
Men hvad med hundene?
Hun gik gennem hallen, ud i bryggerset og fandt en hammer.
Kort efter lå alle seks hunde i små stykker ved siden af resterne af slæden.
Kajakken gav efter under hendes hænder, det spinkle træskelet krøllede sammen og knækkede.
Pagajen og kajakmanden måtte have en tur med hammeren ligesom harpunen, til man ikke længere kunne se, hvad det havde været.
Hun samlede tupilakkerne og slog på dem, til der ikke var andet tilbage af dem end hvidt pulver og noget, som lignede tandstumper.
Den kostbare narhvaltand fik samme tur.
Så gik hun op ovenpå, ind i soveværelset og fandt silkeunderkjolen frem.
Med en neglesaks klippede hun den over, én gang og én gang til.
Blev ved og ved, til der ikke var andet tilbage af den end små, pudderfarvede firkanter.
Nu manglede hun kun medaljonen.
Hun tog den op af æsken og anbragte den på gulvet, før hun løftede hammeren.
Igen og igen lod hun den falde.
En lyd fik hende til at holde inde.
August var kommet hjem og havde gået rundt i huset, uden at hun havde hørt det, og stod nu i døren til soveværelset.
- Hvad laver du? spurgte han, hvid i ansigtet.
Hun så iskoldt på ham og slog en gang til.
Epilog
- Kom tilbage!
Helenes mormor var kommet til syne i hoveddøren, hun støttede sig til karmen.
- Kom tilbage, sagde hun igen med sin tørre, hule stemme.
Helene stillede cyklen fra sig og gik med ind.
De satte sig igen ved bordet i spisestuen mellem stablerne af de ting, Sigrid havde taget ud fra skænken.
Posen med breve lå, som Helene havde efterladt dem.
Med en kraftanstrengelse rømmede hendes mormor sig og begyndte at fortælle.
-	Anna var Augusts første kone ...
Hun gik i stå.
Helene nikkede, vidste godt, at hendes morfar havde været
gift før.
Det havde hun fået at vide lige inden, han døde.
Hun var kommet på besøg, men havde ikke fået lov at gå op til ham.
Han havde så mange smerter og var så bange, havde hendes mormor sagt og i stedet budt på en hurtig kop te på terrassen.
Hun gned sine hænder af fortvivlelse.
—	Han forstår det ikke, han siger hele tiden: Anna sagde, det var så skønt!
—Hvem er Anna?
måtte Helene spørge.
Hendes mormor havde børstet en krumme af sin nederdel.
-	Augusts første kone.
Helene var målløs.
-	Har morfar været gift før?
Hendes mormor nikkede og så ud, som om hun fortrød, hun havde fortalt det.
-	Ikke særlig længe, slog hun det hen.
-	Hvor længe?
-	Et par år, tror jeg kun.
Måske kortere.
Helene betragtede hende i smug, anede et drama.
Hvad var der sket?
Hvorfor havde August forladt sin første kone?
-	Gik han fra Anna på grund af dig?
-	Nej, nej, hun døde.
-	Hvordan kunne hun sige, det var så skønt?
Helene tænkte på sin mor, der var død ung.
Hendes mormor havde rystet på hovedet og rejst sig for at gå op til August.
Den sidste tid var en passioneret kærlighed blusset op mellem dem.
De to, der havde levet som hund og kat, kunne nu ikke undvære hinanden.
Uret i hallen slog.
Man kunne høre mekanikken, den slæbende lyd af kæder, der trak lodderne.
Hendes mormor havde lukket øjnene, blundede lidt.
Det hvide hår lå i bølger ind til hovedet.
En gang om ugen gik hun til frisør for at få det vasket og sat.
Efter hun var blevet syg, lod hun på skift sine sønner køre sig derhen.
Bortset fra det havde hun ingen fysisk kontakt med andre mennesker.
Når nogen en gang imellem tog mod til sig og omfavnede hende, stivnede hun i deres arme og holdt vejret, til hun slap fri igen.
Helene rørte ved posen med breve og forstod pludselig.
-	Var det den samme Anna?
Sigrid åbnede øjnene.
-Var morfar først gift med din moster?
-	Ja, sagde hendes mormor, som om det ikke var noget særligt.
Helene vidste ikke, hvor hun skulle se hen.
Hvorfor havde hendes mormor aldrig fortalt det?
Hun var så ligetil og alligevel en gåde.
Stolt, men også knækket.
Hvorfor?
Hun pillede igen ved posen.
Der lå også nogle gamle dokumenter og avisudklip i den, hun fiskede nogle ud.
Et var fra dengang, hendes morfar fik sit ridderkors, andre omtaler i anledning af hans runde fødselsdage.
Et ulykkeligt Vaadeskud har i Aftes kostet den 4l-aarige Fru Ella Lauterberg, Enighedsvej 45 i Charlottenlund, Livet, begyndte en artikel fra Berlingske Aftenavis den 13. juli 1935 og fortsatte:
Fru Lauterberg var gift med Overnotar i Byretten, Robert Lauterberg.
Hr. Lauterberg var Ejer afen større Vaabensamling, og denne var han i Aftes ved at efterse.
Han var netop i Færd med at rense en Pistol, som han ikke vidste var ladt.
Hans Hustru sad lige over for ham.
Pludselig gik Pistolen af, og Projektilet ramte Fru Lauterberg i Brystet, og hun sank livløs om paa Gulvet.
—	Hvorfor har du gemt det?
Helene holdt avisudklippet frem.
- Hvem er ...
Robert Lauterberg?
-	Min mors bror, min onkel.
Hendes mormor støttede sig til bordkanten med en knoklet hånd.
Helene læste videre.
Hr. Lauterberg greb straks Telefonen og tilkaldte en Ambulance fa Ørnegaarden.
Fru Lauterberg blev kørt til Amtssygehuset i Gento fe, men var død ved Ankomsten.
—	Hvad skete der så?
-	Ingenting, hviskede hun efter at have kørt tungen over tænderne.
—	Ingenting?
-	Nej, hendes ansigt fortrak sig i et ironisk smil.
- Han blev afhørt og fik lov til at gå.
Helene så på det næste udklip.
Det var fra Fyns Amtsavis den 2. november 1951 og drejede sig om en landsretssagfører fra Faaborg:
Ved en skiftesamling i Faaborg er boet efter afdøde landsretssagfører Knud Kristensen gjort op, og det viser sig, at 129 fordringshavere møder med et samlet krav på 230.000 kr.
Landsretssagføreren døde pludseligt den 31. august, antagelig ved et ulykkestilfælde; en revolver gik af, lige efter at han havde hentet den på pulterkammeret, men Retslægerådets erklæring siger ikke klart, om dødsårsagen kan have været selvmord eller ej.
-	Og hvorfor har du så gemt det? spurgte Helene.
- Hvem er Knud Kristensen?
-	Min bror.
-	Så du havde tre brødre?
Helene havde kun hørt om to, Hans og Morten, der var emigreret til Amerika.
-	Fire ...
også Erik, han var den ældste.
-Hvornår døde han?
-1 1972.
-	Hvorfor har vi aldrig mødt ham?
-	Han holdt med de forkerte under krigen.
-	Og så slog I hånden af ham?
-	Ja.
Hendes mormor satte uendelig langsomt en lok hår på plads.
-	Jeg tror, jeg har set ham, sagde Helene.
- Med mor en gang i Helsingør ...
Solen stod ned gennem hovedgaden.
Hun måtte have været otte, ni år gammel og gik på fortovet med sin mor i hånden.
En mand var kommet gående imod dem, trækkende
med sin cykel.
Han trådte ud på gaden, så de kunne komme forbi.
-Det var mormors bror,
sagde hendes mor lavmælt, da de havde passeret ham.
Helene vendte sig og så efter den høje, ludende skikkelse.
-	Skal vi ikke hilse på ham?
Hendes mor rystede på hovedet.
-	Hvorfor ikke?
-	Det er en lang historie.
Mørket havde sænket sig i stuen, haven var væk.
Det eneste, man kunne se, var et spejlbillede af de to under en kegle af lys fra lampen.
Helene og hendes mormor, selv som døende rank, og stablerne af ting på bordet.
Det blev jul og nytår, Sigrid levede endnu, mere end otte måneder efter diagnosen.
Hun var hjemme, men opholdt sig kun i spisestuen, som var blevet omdannet til hospitalsstue med hospitalsseng og pottestol.
Hun havde ikke længere kræfter til at gå op ad trappen til første sal eller udenfor.
Flere gange om dagen og natten låste fremmede mennesker sig ind for at passe og pleje hende.
Kun fa udvalgte fik lov at komme på besøg, hun ville ikke have, at andre skulle se hende i den tilstand.
Helene var en af dem, hver eller hver anden dag kom hun.
Som tiden gik, begyndte hun at blive træt.
Men Sigrid nægtede at dø og var oprørt og fortvivlet over, at det ikke kunne forhindres.
-	Hvor meget længere ville du da gerne leve? spurgte Helene en eftermiddag, hun sad ved hendes seng i spisestuen.
Sigrid smilede skævt.
-	Længe nok, hviskede hun og løftede med besvær hovedet fra puden, - til at se dig blive gammel!
Midt i februar var hun så svag, at hun igen måtte indlægges på Sankt Lukas Stiftelsen.
Hun fik lungebetændelse, Helene bad hviskende og skrækslagen for, at hendes mormor alligevel skulle høre det, lægerne om ikke at give hende noget livsforlængende.
Et par uger efter var hun kommet sig ved egen hjælp.
Hun levede af den væske, hun fik i drop.
Så fjernede de det og lod hende klare sig med den, hun selv havde kræfter til at drikke.
Radmager og næsten ukendelig sad hun i sin seng, en dag med en æske chokoladetunger foran sig.
-	Dem har jeg fået af moster Anna, sagde hun til Helene i et tonefald, som om hun var en lille pige og Helene en fremmed voksen.
Hun trak sig baglæns ud af stuen og skyndte sig hen ad gangen mod porten, besluttet på ikke mere at komme tilbage.
Der gik en uge og endnu en, man tilkaldte en præst.
En ung mand, der blev hos Sigrid i flere timer.
Samme aften overgav hun sig endelig.
—Der hvor du ikke vil hen, sagde præsten i sin tale til begravelsen, — der skal du gå.
Der hvor du ikke vil hen, rungede det længe efter i Helenes hoved, der skal du gå.
Gardinerne var blevet taget ned.
Vintersolen stod ind i stuerne og afslørede ubarmhjertigt støvet i krogene og de tomme firkanter på væggene, hvor billederne havde hængt.
Gulvet knirkede, når de gik hen over det.
Som i protest
,tænkte Helene.
Sammen med to af sine onkler, Peter og Mikkel, var hun ved at afslutte arbejdet med at tømme huset.
Akustikken havde ændret sig, deres stemmer rungede svagt.
Trafikken fra Bernstorffsvej lød højere, end den plejede, og den konstante summen fra Lyngbymotorvejen mere påtrængende.
En smal allé havde den været, da hendes morfar købte huset, efterhånden for en menneskealder siden.
De sendte lange blikke rundt for at tage afsked med det.
Flere måneder havde det taget at tømme det efter Sigrids død.
Alle møblerne var væk bortset fra chatollet, der stod i dagligstuen, hvor det altid havde stået og været en slags kaptajnsbro.
Men det ville snart blive hentet og solgt på auktion.
Kaminhylden virkede nøgen.
Peter havde endelig taget de ting, der plejede at stå på den.
Helenes mormor havde på forhånd bestemt, at han skulle have dem, fordi han var den ældste af hendes sønner og dyrlæge ligesom sin far.
Det var en model af en hundeslæde med et spand af fem hunde og en kajak med skydetelt og en lille harpun.
En lang, snoet hvalrostand havde der også været.
Alt sammen noget hendes morfar havde haft med hjem fra en rejse til Grønland i tresserne.
Der var i mange år blevet talt og skrevet om, at grønlænderne mishandlede deres hunde, til sidst havde man sendt ham derop for at undersøge sagen.
De havde samlet det sidste, der skulle fordeles, på klappen af chatollet.
Peter tog en bred, grov fingerring op.
—Hvem vil have den?
De to andre så på den.
Den var af stål, et redskab, ikke et smykke, forklarede han.
På bagsiden var en kort kniv, uhyggeligt skarp og krum, så man kunne lukke hånden om den uden at komme til skade.
Føre den ind i en ko, hvis kalven sad fast under kælvningen, og skære den i stykker.
Ingen reagerede.
—	Så smider vi den ud, sagde Peter.
Mikkel tog affaldssækken.
—	Vent, sagde Helene.
- Jeg vil gerne have den.
Peter
så forbavset på hende.
—	Hvad vil du med den?
Hun trak på skuldrene og satte ringen på sin højre langemand.
Lukkede forsigtigt hånden om den og efterlignede en bevægelse, hun havde set sin mormor gøre.
De sidste mange år havde Sigrid boet alene i huset som en diminutiv Giacometti-figur i en alt for stor ramme.
Hun gjorde selv rent og udførte mindre reparationer.
Rensede tagrender og skovlede sne ned fra taget, selvom både børn og børnebørn havde bedt hende om at lade være og overlade det til dem.
Passede haven.
Hele dagen kunne hun gå derude og slå græs eller klippe roser, beskære træer, flytte buske og indrette bede, for så et år eller to efter at nedlægge dem og anlægge nogle nye.
Det var hendes måde at holde sig i gang på, sagde hun.
Af og til havde hun talt om at flytte til noget mindre og mere praktisk, men var alligevel blevet boende.
Det var blevet til en styrkeprøve mellem hende og huset, der havde rummet så stor en del af hendes liv.
En nat havde der været indbrud.
Det var sket før, mange gange, også mens August levede.
De kom i bølger, narkomaner på jagt efter morfin, mente politiet, det var, og rådede derfor Sigrid til at fjerne skiltet med dyrlægekonsultation, især når der ikke længere var det.
Men hun lod det sidde, det var en del af huset, mente hun.
Hun var vågnet ved en mistænkelig lyd, fortalte hun Helene, der var kommet forbi dagen efter, og stået op for at undersøge, hvor den kom fra.
-	Det må du ikke, sagde hun forskrækket.
- Du skal blive i sengen og lade, som om du sover!
Hendes mormor var gået ned ad trappen og rundt på hele stueetagen.
Så videre ned i kælderen og rundt der, før hun gik op igen og i seng.
Om morgenen opdagede hun så, at der var blevet knust et vindue ved trappen til kælderen, og at alting dernede var endevendt.
Helene blegnede.
-	De må have været der, da du kom ned?
De stod måske bag døren, tænk, hvis du havde overrasket dem?
Hendes mormor lo.
-	Så havde de fået sig en overraskelse!
Jeg kan forsvare mig, sagde hun med et listigt udtryk.
-	Kan du?
Helene så på den spinkle, gamle kvinde.
-	Jeg har et våben, sagde hun.
— Vil du se det?
Helene rejste sig modstræbende og fulgte med ind gennem stuerne og op ad trappen til første sal.
Hun brød sig ikke om at være i huset, når de kun var de to.
Hendes mormor trak en skuffe i natbordet ud og fandt en ring frem, som hun satte på højre hånds langfinger.
-	Se!
Hun løftede triumferende hånden.
,-	En ring?
Hvordan vil du forsvare dig med en ring?
Med en mine som en tryllekunstner vendte hendes mormor
hånden og åbnede den, så man kunne se den korte, krumme kniv på bagsiden.
Helene så vantro på hende.
-	Vil du bruge den?
-	Hvis det bliver nødvendigt.
Med en pludselig, katteagtig bevægelse havde Sigrid rakt ud og ført hånden tæt forbi Helenes ansigt.
Bunken på chatolklappen svandt hurtigt, flere ting kom i affaldssækken.
Peter holdt posen med gamle breve op.
-	Hvem vil have dem?
Mikkel reagerede ikke, heller ikke Helene.
Peter så
på hende
.-	Dit navn står på, sagde han.
-	Gør det?
-	Du behøver ikke.
-	Jo, jeg vil gerne have dem.
Hun tog posen med hjem og gemte den i en kommode-skuffe under noget tøj.
Senere lagde hun den om bag bøgerne i reolen og derefter ned i en boks i banken.
Der lå den, til hun en dag, syvogtyve år senere og uden nogen særlig grund, hentede den og tog brevene frem for at tyde den falmede, snørklede skrift.
