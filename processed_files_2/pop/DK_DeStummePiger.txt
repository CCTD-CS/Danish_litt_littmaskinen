PROLOG
15■ marts 2013
På sengestuen blev der længere og længere mellem patientens åndedrag.
Layla så op fra lærebogen og betragtede det indsunkne ansigt på puden.
Det var tid, vidste hun.
Fru Agnes Meta Hansen var let og tynd som en fugleunge, fortæret af cancer og havde passeret grænsen til det moribunde, den sidste korte fase før døden.
Morfin og stesolid i droppet blev fordoblet hver fjerde time.
Medicinen fjernede angst og smerter - og lammede efterhånden åndedrætscenteret.
Layla tog patientens hånd, der var tør og kold.
Fru Hansen reagerede ikke længere på berøringer.
Den eneste lyd var åndedragene, stille som suk.
Så standsede de, og øjeblikket efter opstod den sædvanlige lettelse i rummet.
Pupillerne trak ud, og regnbuehinderne mistede farve.
Layla placerede stetoskopet over hjertet og ventede, men der var ingen lyd.
Layla noterede dødstidspunktet til 01:35.
Hun skulle være gået klokken 23:00, men de kunne ikke finde en afløser til hende på de medicinstuderendes vagtbureau, og Layla tog gerne de ekstra timer.
I modsætning til mange af sine studiekammerater levede hun af vagterne, selvom det var hårdt, når man skulle op tidligt næste morgen efter en aftenvagt, tage tog og bus ind til
Panum og havde en lang dags forelæsninger foran sig.
Men hun blev færdig til sommer - helt færdig - familiens første student og nu snart læge.
Samme morgen havde hun fået besked på, at hun til september kunne begynde i en blokstilling på Glostrup Hospital, hvilket var det bedste, der kunne ske.
Hun følte sig velsignet af held.
Og så kunne hun flytte hjemmefra, hvilket var på tide.
En lejlighed med to værelser var drømmen.
Måske en altan.
Måske ligefrem to.
Det ville være verdensklasse.
Hun forlod sengestuen, gik ind på sygeplejerskekontoret og blev observeret af afdelingssygeplejersken, der ekstraordinært var på arbejde i nat, fordi alle - alle - var syge.
Layla nikkede som svar på sygeplejerskens hævede øjenbryn.
Timesedlen blev underskrevet, og Layla foldede den sammen og stak den i lommen.
Efter et par bemærkninger gik hun tilbage til fru Hansens sengestue, hentede sin rygsæk og varme parkacoat og tjekkede pung, cykellygter og nøgler.
Hun trak cyklen op ad rampen under Hvidovre Hospital.
Hun kunne være hjemme om tyve minutter.
Det havde regnet i stænger, da hun ankom om eftermiddagen, men nu var det opholdsvejr.
Hun cyklede tværs over Avedøre Havnevej, satte cyklen fra sig og gik ind på Circle K-tankstationen, hvor hun købte det seneste nummer af Eurowoman og en pakke tyggegummi.
Hun kiggede ud på forpladsen og bemærkede en vogn fra Nordtaxa og en blå varevogn, der åbenbart tilhørte en el-installatør, at dømme efter det muntre slogan på vognsiden.
Taxachaufføren forsynede sig med en halvandenliters cola classic og to poser chips, mens ingen forlod den blå varevogn.
Den holdt bag en stander og kørte fra forpladsen samtidig med hende.
Vinden stod ret op gennem Avedøre Havnevej og gav hende tårer i øjnene.
Ved det første lyskryds trak hun op ved siden af
den blå varevogn.
Føreren var kun en silhuet.
Der kom ikke en lyd derindefra.
Da lyset skiftede, drejede den til højre ad Brostykkevej, samme vej, som hun selv skulle.
Layla stod op i de knirkende, rustne pedaler og lovede sig selv en ny cykel betalt med den første lægeløn.
Så drejede hun til venstre og fandt læ for den skarpe sydvestenvind.
Herinde kendte Layla ethvert træ, enhver bygning, enhver sti og genvej.
Hun havde været her altid: Frydenhøjskolen, Hvidovre Gymnasium, hendes tænder var blevet rettet nede på Hvidovres kommunale tandpleje, hun havde arbejdet som runner ovre i Filmbyen og været pædagogmedhjælper i Regnbuen.
Avedøre var hendes landsby.
Hun stak ned ad stien over for Cirkusmuseet og lod cyklen trille det sidste stykke.
Så hævede hun automatisk blikket til vinduerne på anden sal, smilede, da hun så, at der var lys, og huskede, at moren havde fri næste dag og ventede oppe.
Layla stillede cyklen i cykelstativet og låste den med to kæder, fordi alting altid blev stjålet.
Hun tog rygsækken fra bagagebæreren, trak vanterne af og pustede i sine kolde hænder.
Så for hun sammen, da hun hørte et kvalt skrig bag sig.
Hun genkendte den blå elektrikervogn fra tankstationen.
Sidedøren stod åben, og en høj mand med en mørk baseballkasket trukket godt ned i panden havde åbenbart været ved at reparere en lysstander.
Manden satte sig langsomt ned på den kolde asfalt og tog sig til brystet.
Øjnene var halvt lukkede.
Ved siden af ham lå et metaldæksel til standeren og en skruetrækker.
Layla løb derhen og knælede ned.
Mandens blege ansigt var fortrukket.
—	Hvad er der sket? spurgte hun bekymret.
— Er du okay?
-Åh
.. .
av ... jeg fik stød.
Jeg er sådan en idiot.
—	Skal jeg ringe efter en ambulance?
Sådan et elektrisk stød kan godt give hjerteproblemer.
-	Kan det?
-	Helt sikkert.
Hun hjalp ham på benene og støttede ham hen til kassevognen.
Han satte sig på kanten afladet med armen om hendes skuldre.
Layla kiggede ind i det mørke lastrum og havde forventet sig tætpakkede reoler med værktøj, kabelruller, rør.
Men der var ingen reoler.
Der lå en tynd madras på gulvet dækket af grå tæpper.
Manden så sig omkring.
De var alene.
Så smilede han til hende.
-	Du er så smuk tæt på, Layla.
Dejlig.
Kom.
Natten til søndag
Observatøren havde ikke tal på, hvor mange nætter han havde tilbragt ubevægelig og søvnløs bag rattet i en anonym, parkeret bil på en næsten natteøde gade.
Bilens indre lugtede af dyre, døde cigaretter, en fortæret pizzaslice med pepperoni fra en tankstation oppe på Tuborgvej og kold kaffe.
Observatørens blik gled fra forrude til sidespejle og bakspejl og tilbage igen i en monoton rytme.
Hans opmærksomhed var imidlertid koncentreret om en portåbning på den anden side af gaden halvtreds meter borte.
Han var ikke ene om at overvåge gaden: I den sidste time havde han haft selskab af en ung, slank mand klædt i Adi-das-dunjakke, skinnende sorte træningsbukser og løbesko - en slags uniform her i Nordvest-kvarteret - der havde taget opstilling ved siden af porten, hvilende med et bøjet ben og en sko stemt mod husmuren.
Dels konsulterede han sin smartphone, der kastede flimrende lys og farver over det smalle mellemøstlige ansigt, dels observerede han gaden med hurtige øjekast.
Observatøren vidste nøjagtig, hvad drengen så efter: politiets patruljevogne, selvom de sjældent kom i kvarteret, de civile tjenestevogne, der for et trænet øje blev afsløret af en radioantenne over bagruden og to bakspejle.
Men det, den unge mand især kiggede efter, var BMW’er eller Mercedeser med sænkede undervogne, polerede udstødningsrør og mørktonede ruder fra rivaliserende narkobander, der drev gennem gaden i bestandig territorial stridighed.
For hash- og narkotikamarkedet var fraværet af magt en vederstyggelighed.
Efter indsatsen fra politiets bandeenhed lå Loyal To Familia underdrejet og ventede på bedre tider på den anden side aflange fængselsdomme.
LTF havde efterladt sig et vakuum, som andre søgte at erobre, konsolidere og organisere: NNV, Satudarah, de gamle rockere, kurderne.
Observatøren var på sin vis ligeglad.
Der var et særligt behov, og hvor der var særlige behov, var der nødvendigvis særlige leverandører.
Det var naturligt.
Han følte faktisk en slags overfladisk slægtskab med den unge kurder.
Han værdsatte drengens årvågenhed, disciplin og stoiske ligegyldighed over for den kolde regn, der slog gennem byen.
Lige nu befandt de sig på hver side af en tilfældig sprække, i to verdener, en konflikt mellem lov og forbrydelse, der normalt ikke anfægtede observatøren det mindste.
Men i nat stod dyrebare ting på spil.
Et lysglimt inde fra gården faldt over portens fjerneste mur, samtidig med at en gruppe invandrerdrenge slentrede op ad fortovet på hans side af gaden.
De puffede legesygt til hinanden, råbte til hinanden på staccato ghettodansk blandet med arabisk slang.
De hilste tværs over gaden på vagten ved porten, der besvarede deres vinken med en skødesløs håndbevægelse, før han igen fordybede sig i sin mobiltelefon.
For drengene, der måske var fjorten eller femten år gamle, var den kurdiske udkig et idol.
En dag ville det måske være en af dem, der holdt vagt — eller måske endda befandt sig indenfor, bøjet over glasplader med kokain, dem, der bestyrede de elektroniske vægte og seddeltællere.
En skønne dag ville det måske være en af de fire drenge, der stod med seddelrullen, guldøreringene, en Glock 17 i bæltet, guldkæder, centrum for kvarterets respekt.
Respekt var den vigtigste valuta i NV.
De passerede et autoværksted, der lå tilbagetrukket fra gaden, mens den ene øvede sig i at trække en kniv fra baglommen og
flashe det skinnende blad hurtigst og mest virtuost, og en anden demonstrerede cirkelspark mod en imaginær modstander i den tomme natteluft.
De passerede observatørens bil uden at ænse ham.
En høj, ranglet dreng dukkede op i porten, og observatøren rettede sig op.
En stor hånd skrubbede over hans pande, og han mumlede frem for sig.
Drengen var lyshåret, velklædt og langt fra den lokale stamme.
Måske seksten eller sytten år gammel.
Han stod på grænsen mellem gadens lys og portens mørke og blinkede sløvt, som var han lige vågnet.
Vagtposten i dunjakken værdigede ham ikke et blik.
Så trak drengen en rygsæk op på skulderen, placerede et skateboard på fortovet og satte af.
Adræt, men også en smule vaklende.
Observatøren satte en kikkert for øjnene og fulgte hans færd.
Omkring hundrede meter nede ad gaden blev kabinelyset tændt i en rød Alfa Romeo.
Da drengen var ud for bagskærmen, blev passagerdøren åbnet, og han kolliderede med døren og faldt til jorden med flyvende, lange lemmer.
En kvinde gled ud fra førersædet og klikkede på høje hæle hen til drengen, der lå på maven og forsøgte at stemme sig op.
Kvinden var høj og slank, grå trenchcoat, mørk nederdel og Louboutin-stiletter
.Selvom hun var spinkel, trak hun drengen på benene, og observatøren opfattede et glimt af højrøde negle, da hun stak ham en velrettet lussing, der fik ham til at vakle.
Røde skosåler, røde negle og en fyldig, rød mund i nøjagtig samme nuance.
Læberne bevægede sig under en strøm af forbandelser.
Hun slog ham igen og igen, og drengen søgte fortumlet og forgæves at værge for sig.
Så skubbede hun ham ind i bilen, åbnede bagagerummet og smed rygsækken og skateboardet derned, før hun hidsigt smækkede klappen i.
Kvinden rettede sig op.
Den nærmeste gadelampe reflekterede hendes smukt opsatte, blonde frisure.
Så vendte hun sig,
og observatøren havde indtryk af, at hun stirrede lige på ham.
Hendes mund var en forbitret streg.
Øjnene var store, mørke og alvorlige.
Så svingede hun sig elegant ind på Alfaens førersæde, og bilen forlod kantstenen med hvinende dæk.
Den kurdiske vagtpost betragtede dramaet nede ad gaden med et halvsmil, som havde han set det mange gange før: forældre, der afhentede deres afsporede børn og kørte dem hjem til huset i Hørsholm eller Gentofte for derefter energisk at google diskrete og dyre afvænningsklinikker, gerne i udlandet.
Så tændte udkiggen en cigaret.
En hulet hånd beskyttede gløden mod regnen.
Observatøren løsnede skuldrene, tjekkede en sidste gang bakspejl og sidespejle, før han foldede sig ud af bilen og gik hen mod porten: en høj, bredrygget skikkelse i mørkeblå hættetrøje uden logoer, jeans, løbesko og en baseballkasket under hætten.
Han blev øjeblikkeligt registreret af vagtposten, der tog et dybt drag af cigaretten og frigjorde sig fra husmuren.
Det mørke blik gled op og ned ad den høje mand.
Observatøren løftede håndfladerne og trak dernæst jakken til side for at vise, at han var ubevæbnet.
Vagten mumlede et par ord i mobiltelefonen og nikkede til ham.
De to forsvandt ind i porten.
Observatøren gik forrest.
Et øjeblik ophørte regnens trommen på hans opslåede hætte.
Så tog den igen fat, da de nåede baggården.
En kat forsvandt over et plankeværk.
Han adlød vagtens kommando og stod stille foran en betontrappe, mens han blev visiteret af hurtige hænder.
Den unge mand smilede, et glimt af hvide, regelmæssige tænder.
De mandelformede øjne krogede sig opad.
-	Du er præcis.
-Det synes jeg, man bør være, svarede observatøren.
Vagtposten så på ham.
-	Klart.
Og ikke så meget som en mobiltelefon?
-	Ingenting.
-	Okay, men de ved, hvem du er.
-	Det håber jeg da.
Kurderen gik op ad trappen og bankede på en ståldør.
En lem gled til side, og et par mørke øjne studerede observatøren, der havde slået hætten tilbage for at lette identifikationen.
Øjnene på den anden side var sorte som oliven.
Mandens brede øjenbryn var én mistroisk linje.
Så blev lemmen lukket, og observatøren trak vejret roligt og dybt som før et spring fra timetervippen, mens mange låse blev drejet omkring på den anden side.
Ravnsnæs er en lille halvø, der strækker sig ud i Sjælsø, en af Nordsjællands største, lavvandede søer.
Næsset er tætbe-bygget med enfamilieshuse, der synes drysset fra en rystende gammelmandshånd.
Der er huse af forskellige stilarter: fra papmaché-parcelhuse fra 70’erne over stædigt overlevende kolonihavehuse til mere solide murermestervillaer.
For en tilfældig iagttager kan det visuelle indtryk minde om Klondyke i Alaska efter guldfeberens rasen.
Som om alle huse indædt havde kæmpet for en udsigt over søen - om ikke andet så over andres tage og carporte — for endelig at finde fodfæste i deres nuværende placeringer.
Bebyggelsen falder stejlt fra Ravnsnæsvej til Sjælsøs flade, mudrede bredder.
Manden i bilen holdt ind på Jeppe Aakjærs Vej før vejens vestgående, lange sving - højt over en bestemt klynge kolonihave-huse, der havde hans særlige interesse.
Iagttageren gabte, trak jakken sammen i halsen og sank ned i trancelignende vægtertilstand med halvt lukkede øjne, der imidlertid årvågent registrerede omgivelserne.
Et lille kolonihavehus var placeret midt i synsfeltet.
Taget var fladt og dækket med tagpap.
I forhaven stod en Ladas vinduesløse skelet opklodset på gasbetonblokke, og fra husets skorsten steg en vimpel lysegrå røg lige op, før den blev taget af søens fugtige nattebrise, der også bar lyden af dødsmetalrock med sig.
En halv time efter iagttagerens ankomst faldt et gult rektangel på husets veranda.
En mand trådte ud ad havedøren,
tog opstilling ved rækværket og tændte en cigaret.
Lighteren oplyste et magert, sultent ansigt: Gordon Nimb.
En forvasket, grå T-shirt, en krop som en jagthund med brede muskler og tatoveringer, der slangede sig ned over armene.
Halvlangt, grå-brunt hår og udtrådte sneakers på lange fødder.
Han drejede hovedet, da endnu en skikkelse dukkede frem på verandaen og lænede sig mod en stolpe: kunstneren og hustruen Mila Brandeis, der tiggede en smøg.
Nimb gav hende en og knipsede legesygt lighteren til og fra foran hendes ansigt, før han endelig tændte for hende.
Hun var et hoved lavere end ham, havde kort, tæt, næsten sort hår, lange, muskuløse ben i sorte jeans.
Hvepsetalje.
Under den stramme tanktop anede man solide piercinger gennem brystvorterne.
En kassevogn fra nemlig.com holdt ind til vejsiden et par husnumre bagude, og iagttageren gled frem og ned i førersædet, rakte op og kippede bakspejlet.
En ung mand steg ud af bilen.
Atonal mellemøstlig musik lød dæmpet fra førerkabinen, og fra varevognens bakspejl hang kæder med sære figurer og totemmer.
Chaufføren åbnede lastrummet og stablede grå flamingokasser på en sækkevogn.
Han åbnede havelågen, og fra det hvide parcelhus for enden af en snoet havegang begyndte en hund at bjæffe.
Lyset blev tændt deroppe, og en bred kvinde i slåbrok åbnede døren og hjalp chaufføren med kasserne, mens hun holdt den ophidsede hund tilbage med en fod.
Der blev udvekslet nogle bemærkninger deroppe.
Så klappede chaufføren sækkevognen sammen, gik ned ad havegangen og lukkede lågen efter sig.
Han trak lastdøren til med et rutsjende smæld og betragtede et øjeblik personbilen og silhuetten derinde, før han satte sig ind i varevognen, startede motoren og kørte videre.
Kvinden på verandaen klyngede sig til Nimb, nippede til et øre og stak en hånd dybt ned bag hans læderbælte.
Uden at se på hende og uden at ændre ansigtsudtryk fra det sultne og rastløse klemte han om nærmeste brystvorte, til fingrene blev hvide.
Mila Brandeis lukkede øjnene og smilede forelsket.
Kikkerten vippede svagt i takt med iagttagerens hjerteslag.
Den var lille, men så god, at han kunne tælle de mørke brysthår, der stak ovenud af Nimbs T-shirt.
Hvis han havde haft sin SAKO-TRG-finskytteriffel med sig, ville han ti ud af ti gange være i stand til at placere et projektil i det anatomiske centrum af Nimbs hjerte.
Den tunge .338
Lapua Magnum-kugle ville flade ud ved anslaget og flå mandens sorte hjerte med sig gennem hullet i ryggen.
I stedet så han parret gå ind i huset.
Døren faldt i.
De elektriske lamper blev slukket en efter en og erstattet af et par levende lys.
Parret elskede.
Kroppene glinsede af sved, og de var våde som sæler.
Manden stødte hårdt og rytmisk med vild nødvendighed, som havde han med nød og næppe overlevet en krig.
Kvinden lå nøgen under ham og stirrede hengivent op i hans ansigt.
Slayer gjaldede fra stereoanlægget i stuen.
Musklerne i hans hals og på ryggen trak sig sammen ved hvert stød; øjnene var lukkede bortset fra hvide sprækker, og læberne var slappe og fugtige.
Mila nød smerten i underlivet, snoede læggene omkring hans lænd og trak ham længere ind.
Så åbnede Gordon Nimb øjnene lige før udløsningen.
Om et øjeblik ville han udstøde den særlige, vrinskende lyd, ryggen ville svaje igennem, og han ville triumferende rejse sig over hende.
Men lige nu holdt hun ham fast som i en skruestik mellem sine muskuløse ben og bremsede hans bevægelser, halvt inde og halvt ude, og hans blik røbede frustreret nærvær.
Mila bed sin underlæbe til blods, og han slikkede blodet i sig.
Så løsnede hun fødderne bag hans ryg, spredte benene, greb om hans balder og trak ham ind.
Gordon sendte hende sit allermest elskede, ulveagtige smil.
Så fik en indskydelse Mila til at dreje hovedet og stirre mod døråbningen til den mørke entre.
Parret havde i så mange år været forfulgt, mistænkeliggjort og foragtet, at deres instinkter var ekstraordinært skarpe.
Mørket udskilte en menneskelig skikkelse, der trådte ind i soveværelset.
Et lydløst skridt og så endnu ét: sort, uformeligt tøj, en skimaske, et blik af ufortyndet had.
Mila forsøgte at
skubbe Gordon Nimb bort, men han arbejdede hidsigt videre uden at ænse hende.
Så satte hun hænderne mod hans skuldre og pressede til af alle kræfter, hvilket blev belønnet med en lussing, der fik hendes øre til at kime.
-	Hvad?
-	Gordon!
Jemand is hier ...
Panik fik Mila til at slå over i sit modersmål.
Endelig åbnede han øjnene, sansede den fremmedes nærvær, gled ud af hende og begyndte at vende sig.
Den fremmede rakte ind over Gordon Nimbs magre krop - ryggen var dækket af en tatoveret rovfugl med udspilede vinger - og slog kvinden i tindingen med et jernrør.
Bevidstheden forlod hende øjeblikkeligt.
De oprakte hænder faldt til madrassen, hendes optrukne ben rettede sig ud, og regnbuehinderne gled op under de øverste øjenlåg.
Gordon Nimb bevægede sig hurtigt som en lækat, men den fremmede var forberedt og vidste alt om Gordon Nimb.
Nimbs kamplyst blev dæmpet, da jernrøret brækkede hans venstre kraveben.
Han skreg højt, men fortsatte med at vende og skubbe sig bort fra kvinden og et lagen, der havde snoet sig omkring hans ben og vanskeliggjorde bevægelserne.
Så ramte jernrøret ham hårdt og præcist, hvor kraniet sluttede og nakken begyndte.
Da han stønnende og mumlende kom til sig selv, troede Nimb til at begynde med, at han var tilbage i den fængselscelle i Herstedvester, hvor han havde tilbragt syv et halvt år af sine seksogfyrre leveår.
Så genkendte han sit eget grå væg til væg-tæppe mellem benene.
Stuen ophørte med at rotere og trak sig sammen.
Kvalmen stod ham i halsen, men blev bremset af noget stort og rundt.
Han bed sammen og skelede langs næsen; det runde var en af hans og Milas S/M-knebler, en rød gummibold, lidt mindre end en tennisbold, stramt holdt på plads
i hans mund med læderremme, der gik bag om hans hoved.
Han vidste, at hvis han kastede op, ville maveindholdet løbe over og drukne ham.
Han strakte halsen og udstødte i stedet et gurglende skrig, da knogleenderne i det brækkede kraveben skurrede mod hinanden, og smerten fra slaget i baghovedet oplyste hans hjerne som en eksploderende krysantemumbombe en glad nytårsaften.
Efter anfaldet dæmpedes smerterne en smule, hvis han forholdt sig helt stille.
Men de blev erstattet af bundløs angst, da det gik op for ham, at nogen havde fikseret ham til radiatoren i stuen.
Han sad hjælpeløst på gulvet med skrævende ben.
Håndleddene var låst med håndjern bag hans lænd og klirrede mod radiatoren, da han fik krampe af sin utålelige stilling.
Mest foruroligende var synet af et par sorte støvler på tæppet en meter borte.
Sorte bukser.
Og længere oppe hænder i sorte latexhandsker.
En skimaske hang fra den ene hånd.
—	Se på mig.
Stemmen var rolig og tydelig.
Nimb forsøgte at svare.
De første lyde over den våde gummibold var slørede og uforståelige.
Han sank spyttet og prøvede igen.
—Jeg vil ikke se dig ...
dit ansigt, mener jeg, hviskede han ubehjælpsomt.
- Jeg har ikke set dig.
Jeg ved ikke, hvem du er, og du skal bare gå ...
Der sker ikke noget ...
En tynd jamren fik Gordon Nimb til at hæve blikket til soveværelset, der stødte op til stuen.
Stearinlysene var stadig tændt derinde og kastede flakkende skygger over hans elskede Mila, der lå svinebundet på sengen.
Hovedet var dækket af en stram, sort fetichhætte med mange lynlåse.
—Lad hende gå ... lad hende ...
Hjælp hende ...
hun bliver kvalt.
Stemmen over ham lød igen, tålmodig og ubarmhjertig.
— Se nu på mig, Gordon.
En klinge blev slået ud af en foldekniv i den ene behandskede hånd.
Bladet var matsort bortset fra den grå og uden tvivl kirurgisk skarpe knivsæg.
Gordon Nimb hulkede.
Stemmen fortsatte.
- Hvis ikke du ser på mig, skærer jeg dine øjenlåg af.
Gordon troede den fremmede.
Fuldkommen.
Han hævede frygtsomt blikket til ansigtet deroppe, og alt, hvad der var tilbage af modstandskraft, ethvert håb, fordampede.
—	Nej ... åh nej.
Genkendelsen ramte ham som en hammer.
Bødlen bøjede sig ned, til ansigtet befandt sig en halv meter fra Gordon Nimbs.
Læberne trak sig tilbage i et minimalt smil.
- Gordon?
Nimb blinkede tjenstvilligt.
-Ja?
—	Vi skal have det lidt sjovt nu, okay?
På den måde, du godt kan lide.
Nimb lukkede øjnene.
Han følte sig som Dødens ældre bror.
Politiinspektør Jakob Nordsted mere lå end sad i en af de patinerede læderlænestole i en af patriciervillaens mange stuer.
Han stirrede på sine beskidte løbesko, der havde gravet sig ned i fodskamlens polstring og afsat en del indtørret jord, der, hvis han kneb det ene øje i og lagde hovedet lidt på sned, lignede en helt særlig bjergkam i Afghanistan, hvor han havde tilbragt alt for lang tid af sit liv i støvet, livsfarlig, udsat og svedig tilstand.
Eller måske lignede de snarere ...
En pludselig smerte mellem venstre hånds pege- og langfinger afbrød tankerækken.
-Av!
Cigaretgløden mellem fingrene havde nået huden, men han bevægede ikke hånden.
Han fik først tippet den lange askesøjle ned i krystalaskebægeret, inden han kvaste livet ud af cigaretten.
Han famlede med halvt lukkede øjne efter pakken, fik en ny smøg klemt mellem læberne.
Så betragtede han adspredt whiskyflasken på butlerbordet.
Den var trekvart tom, og folien, der havde beskyttet korkproppen, lå skrællet af ved siden af flasken.
Han måtte have drukket tæt de sidste timer.
Han kunne ikke huske det.
Han var nok faldet i søvn undervejs.
Han var god til at drikke og blev aldrig rigtig fuld længere.
Han trykkede en hånd mod leverranden under ribbenene og ømmede sig.
— Jakob ...Jakob ...Jakob ...
Den nogle og halvtredsårige politiinspektør havde en næsten ubetvingelig trang til at græde, selvom han aldrig græd.
I stedet tømte han langsomt glasset og mærkede whiskyen flyde gennem spiserøret, hvor den afsatte en svag varme.
Selvmedicinering.
Det vidste han udmærket.
En midlertidig dulmen af kværnende selvhad og nagende tvivl.
Han tvivlede efterhånden på alt.
Septembersolen fandt en sprække mellem stuens tunge, mørkerøde gardiner og delte hans ansigt i to, en lys og en mørk halvdel.
Mellem træernes grene på den anden side af Strandvejen lå Øresunds flade, sølvglimtende vande.
I stedet for at rejse sig drejede han stolen omkring i små hop ved at sætte af med fødderne på skamlen og undgik dermed det skærende lys.
For hans skyld måtte morgen gerne fortsætte direkte over i nat.
Så tændte han cigaretten, inhalerede dybt og pustede røgen ind i solstrålen.
Han betragtede det tomme whiskyglas og lod blikket vandre omkring på bordet, som det selv ville.
Det landede på det gamle Rolex i rustfri stållænke.
Værket trængte til at blive renset og justeret, for viserne bevægede sig ikke.
En ring fra militærakademiet West Point, som han ellers altid gik med, og som han engang, da han var meget ung, havde byttet sig til for en karton Camels i Bagdad hos en nikotinhungrende kaptajn ved Special Forces.
Hans gamle tegnebog.
Øjenkrogene blev fugtige af nostalgi.
Jakob samlede tegnebogen op, indsnusede læderets lugt, åbnede den og fiskede et foto op af sønnen Dennis, der som fjortenårig vandt sit første juniormesterskab i 200 meter fri svømning og strålede om kap med den lille sølvpokal.
Jakob lagde det forsigtigt tilbage i tegnebogen og fandt så et lille fotografi af en ung kvinde, der stod ved en ræling.
Han havde taget det med et polaroid-kamera på færgen til Samsø sidste sommer, hvor han var sikker på, at det skulle være hende eller
ingen - selvom hun var alt, alt for ung, og han ingen anelse havde om, hvorfor hun havde valgt at bruge sin tid på ham.
Det tykke lysebrune hår blev af vinden løftet bort fra hendes rene pande, og hun smilede lyst og tillidsfuldt til ham.
Halsen var slank og glat.
Jakob Nordsted satte lighteren til fotografiet og holdt det, så længe han kunne, mellem fingerspidserne.
Kvindens læderjakke, kraven, den smukke hals og underansigtet blev gråt og sort og forkullet, og så var hun borte.
Han lod det brændende foto falde ned på dæmningen af kolde cigaretskod.
Så bed han en tyk hudflap fra en kno og lod den følge fotografiet ned i askebægeret.
Han sugede blodet i sig og skjulte ansigtet i hænderne.
Det så ikke ud til, at Rigshospitalet nogensinde blev færdig med hende.
Siden en yderst voldelig hændelse sidste år i Holbæk havde Tanya været indlagt på hospitalet med svære kvæstelser af hoved og højre hånd, og hun gik fortsat til kontroller på det håndkirurgiske ambulatorium, hvor man foreslog avancerede kirurgiske procedurer, der måske, måske ikke, men sandsynligvis ville bedre håndens tilstand.
Måske endda med tiden bringe en smule følsomhed tilbage til de to midterste fingre og forbedre deres bevægelighed.
Håndkirurgens tonefald havde ikke indgydt politiassistenten mod på flere operationer.
Tanya mente, der var blevet skåret rigeligt i hende.
I Holbæk havde Tanya mødt den legendariske og, viste det sig, relativt udbrændte og misantropiske politiinspektør og tidligere kaptajn i Livgarden, Jakob Nordsted.
De skulle sammen opklare drabene på en pensioneret bogholderske og en yngre, praktiserende læge.
Mordene var optakten til en spektakulær efterforskning, der fortsat og lidenskabeligt optog kriminalreportere og kendte forfattere, der ville udgive bøger om sagen.
Holbæk havde været begyndelsen — og meget nær afslutningen.
Jakob og Tanya havde i løbet af fa minutter opbrugt al opsparet karma på en apotekergårds loft.
Døden havde været med dem den nat, ét fejltrin borte.
De havde ikke brudt sig synderligt om hinanden til at begynde med, men den indadvendte Jakob og den sky Tanya var, til stor overraskelse for dem begge, efterhånden blevet tiltrukket af
hinanden.
Modstræbende, forsigtigt,
som pindsvin, der parrer sig
.En tiltrækning, der havde udfoldet sig til lidenskabelig forelskelse.
Tanya befandt sig lige nu på en etsengs-stue på neurologisk afdeling.
Hun gik hen til vinduet, lirkede det op og trak en mundfuld luft, der midlertidigt fordrev hospitalslugten, så på armbåndsuret og sukkede.
Klokken var
fem om eftermiddagen, og hun havde ikke præcise erindringer om dagens hidtidige forløb.
Hun havde været til et dejligt bryllup på Lolland dagen før, havde festet og drukket mængder af champagne - og var så blevet rusket vågen klokken ni i morges, da hun lige havde lagt hovedet på puden nede på Stationshotellet.
Torturbødlen var gommens forlover, Rasmus, der også var politimand, og, i modsætning til Tanya, ikke havde slukket sin mobil.
Han havde overøst hende med henstillinger og ordrer fra NEC - Det Nationale Efterforskningscenter - i nådesløs staccato.
Så havde han trukket hendes slappe, men hurtigt genstridigt hængslede krop ud på badeværelset, havde puffet hende ind i brusenichen, trukket forhænget for og tændt den kolde bruser.
Rasmus var stukket af med hendes vilde, rasende skrig i ørerne.
Han vidste af bitter erfaring, hvad Tanya Nielsen kunne præstere, når hun var ved sine fulde fem.
På politiskolen havde hun engang slået to af hans prægtige fortænder ud under en nærkampsøvelse - bortset fra at ’øvelse’ ikke indgik i hendes ordforråd.
Men de havde også kysset inderligt til en fest, da han havde faet sine nye tænder, og var derefter havnet hjemme i hans lille kvistlejlighed, og det havde været dejligt, men blev aldrig fulgt op.
Der var en fin udsigt heroppe fra niende etage, og Tanya drømte sig bort mellem de grå og violette skybånd ude vestpå.
Undervejs fra Lolland til København var hun skælvende af forurettelse og kvalme blevet nærmere orienteret af den vagthavende politikommissær.
Det viste sig, at en pensioneret major og hundelufter på Ravnsnæs under morgenturen med schæferen Sally havde taget mod til sig og banket på døren til et faldefærdigt kolonihavehus, som var ejet af et excentrisk ægtepar, der generelt var en pestilens for deres omgivelser.
Majoren, der var blevet holdt vågen det meste af natten på grund af infernalsk dødsrock inde fra kolonihavehuset, havde ment, at nu var det nok.
Ingen besvarede hans bankesignal.
Hoveddøren stod på klem, og han var derfor trådt ind i huset.
Stuen lignede en slagtehal i morgensolens klare lys.
I den efterfølgende forvirring havde hunden bidt majoren alvorligt i benet.
Efter 112-opkaldet indfandt en patruljevogn fra Nordsjællands politi sig på matriklen.
Kommissæren i NEC havde afspillet den efterfølgende radiokommunikation fra gerningsstedet for Tanya.
En kvindelig politiassistent, der først havde betrådt huset, reagerede usammenhængende og chokeret:
Stemmen slog over, og hun havde kastet op på dørtærsklen, før hun kunne fortsætte til uhyrlighedernes arnested, hvor en midaldrende mand, Gordon Nimb, der viste sig at være såre velkendt af politiet, blev fundet lænket til en radiator i dagligstuen.
Han var for længst omkommet af de særdeles grove læsioner, nogen havde påført ham.
I husets soveværelse havde ambulanceredderne befriet en halvt bevidstløs og svinebundet kvinde: Gordon Nimbs hustru Mila Brandeis, der blødte fra et sår over venstre tinding, men i øvrigt var uskadt.
- Men mig, hvorfor mig?
havde Tanya fremstammet.
- Jeg har været til bryllup, jeg har fri og er pissebagstiv og alt muligt ...
— Øjeblik.
Tanya hørte raslen af papirer, og et tastatur klikkede.
Så vendte kommissæren tilbage: - Nogen har bedt om dig.
Jeg kan ikke se hvem, men det kommer helt oppe fra toppen.
-	Toppen?
Hvem fanden er toppen?
-	Beklager.
Jeg kan ikke hjælpe dig med det lige nu.
Men tag nu derind, og så finder vi ud af det, okay?
-	Gør vi?
-	Hej, hej.
Tanya havde været på sengestuen i to begivenhedsløse timer uden så meget som en kop kaffe eller en Snickers.
Mila Brandeis drev ind og ud af bevidstløshed.
Hun havde ved et par lejligheder længselsfuldt kaldt Tanya for Gordon.
Hun satte sig igen i stolen ved sengens hovedgærde, puttede et stykke tyggegummi i munden og tjekkede sin mobiltelefon.
Uden for hospitalsstuen sad et par politiassistenter: en ung mand og kvinde udstyret med skudsikre veste og maskinpistoler.
De talte livligt og lattermildt med hinanden.
Tanya forsøgte forgæves at overhøre deres samtale.
Der var ikke andet at gøre end at vente.
En CT-skanning havde ikke vist livstruende blødninger i Mila Brandeis’ kranie.
Der var et mindre ødem af hjernemassen, men patienten trak selv vejret og holdt et fint iltniveau.
Prognosen var særdeles gunstig.
Hun foldede hænderne om knæet og rokkede frem og tilbage, mens hun studerede Mila Brandeis egentlig fine og rene ansigtstræk.
Tanya, der kom fra en solid håndværkerfamilie på Vestegnen, fattede ikke, hvad der i sin tid havde tiltrukket den internationalt anerkendte billedkunstner og skulptør - Mila Brandeis havde udstillet på fornemme gallerier og museer - til en dokumenteret psykopat og langtidsdømt serievoldtægtsmand som Gordon Nimb.
Medmindre Mila Brandeis opfattede sit liv som en slags kunstværk.
Af ren kedsomhed havde Tanya googlet ”Why do women marry murderers and rapists”.
Fænomenet fra psykopatologiens overdrev havde et navn: ’
Hybristophili’ eller ’Bonnie & Cly-de-syndromet’.
En slags sanseløs forelskelse i egen undergang kombineret med fatalistisk skæbnetro.
Men den særlige årsag til, at kvinder fra alle samfundslag sendte fanbreve og ægteskabstilbud til mænd på dødsgangen, var ikke klarlagt - dertil var fænomenet for abnormt.
Kvinder forsvarede mordere og voldtægtsforbrydere på trods af overvældende beviser.
De besøgte fangerne, gik i seng med dem, hvor den slags var tilladt, fødte deres børn, giftede sig med dem.
Ofte forstod kvinderne ikke selv den morbide tilskyndelse: Måske så de en skadet, lille dreng derinde og ville trøste ham, måske ønskede de at dele rampelyset med den pågældende seriemorder, måske drømte de om fede forlags- eller filmkontrakter, når den udkårne havde fået en dødbringende injektion eller var blevet ført til den elektriske stol.
Måske ønskede de at dele en kontrolleret del af livet med en ægte alfahan, der var uskade-liggjort, og som de ikke skulle tage med hjem, hvis tøj de ikke skulle vaske, som de ikke skulle bruge penge på eller i øvrigt underholde bortset fra korte stævnemøder i fængslet.
På den vis var forholdet ideelt.
De fik spændingen, men undgik alt det hverdagsagtige.
Til gengæld fik de lange deklamationer, flere siders breve hver anden dag, fordi en fange på dødsgangen nu engang har rigtig god tid.
Mest påfaldende var de mængder fanbreve og kærlighedserklæringer, mænd som Ted Bundy og Jeffrey Dahmer modtog i sin tid, selvom den sidste var homoseksuel.
Endnu i 2020 dannede unge kvinder Ted Bundy-fraterniteter, der dyrkede den afdøde seriemorder som en rockstjerne.
En slags ekstatisk, ufarlig dødskult med erotiske undertoner.
Tanya bladrede gennem opslagene og fandt til sin overraskelse, at der blandt hybristophiler fandtes lærere, sygeple-
jersker, journalister, akademikere, advokater - og dommere.
Mange af dem var kønne eller ligefrem smukke, velplejede og velklædte.
De fleste retspsykiatere konkluderede, at disse kvinder ikke kunne opnå orgasme ved konventionelt samleje eller masturbation.
Selv hård bondage var utilfredsstillende.
For at opnå orgasme var ingredienser som overhængende fare, underkastelse og uforudsigelighed nødvendig.
Tanyas blik vandrede igen over den sovende kvindes ansigtstræk.
Håret var blevet barberet bort fra et bredt rektangel over venstre øre, og et gazekompres dækkede såret efter den berømte stumpe genstand, der havde sendt Mila ind i bevidstløshed.
Tanya fandt et udsnit af Mila Brandeis’ kunstværker på telefonen - og var ved at sluge sit tyggegummi.
Tingene gav pludselig mere mening.
Alt var grotesk, kunstfærdigt hæsligt og deprimerende: forvredne, forpinte barneansigter, farvelagte porcelænsansigter med udspilede munde og vidtåbne, ikke-seende øjne, der udtrykte rå angst, Holocaust-ofre med uigennemsigtige fiskeøjne, skeletale kroppe og blåligt falmede tatoveringer; Jesus Kristus’ udpinte, fortabte ansigt og krop på en middelalderlig pinebænk.
Lucifers indretningsarkitekt ville have været ekstatisk over Mila Brandeis’ skaberværk.
Noget var tilsyneladende ved at bryde igennem hos kvinden i sengen.
Muskler trak sig sammen om hendes øjne og mund.
Ansigtet fik et bekymret udtryk.
Regnbuehinderne bevægede sig hastigt under de tynde øjenlåg.
Der var stadig spor af en kraftig eyeliner og mørkerød, æggende læbestift.
Tanya var usigelig taknemmelig for ikke at befinde sig bag Mila Brandeis’ pande.
Hun længtes sådan set kun efter at sidde i sin sofa hjemme i lejligheden i Sydhavnen med sin brogede kat Leo ved sin side og iført sine allermest posede joggingbukser, en løs T-shirt og gerne med en literbeholder Ben & Jerrys-is inden for bekvem rækkevidde, mens hun bingede Netflix-serier uden det mindste romantiske islæt og af al magt forsøgte at undertrykke alt, hvad der på nogen måde mindede hende om Jakob Nordsted, og ventede, bare ventede på, at smerten aftog og blev håndterlig.
Forholdet til politiinspektøren havde haft alle odds mod sig fra starten, men til Tanyas store forundring havde det vist sig at være den første ægte forelskelse i hendes trediveårige liv.
På den rigtige, uadskillelige måde.
Og så var han forsvundet.
Ikke i fysisk forstand, naturligvis, men Jakob havde næsten fra den ene dag til den næste mistet lysten til at være sammen med hende, tale med hende, sende hende så meget som en fucking SMS.
Ingenting.
Mila bevægede sig, mumlede noget uforståeligt og åbnede øjnene.
Hun kiggede sig omkring efter noget genkendeligt, men fandt intet.
Så forsøgte hun at sætte sig op, men hovedet faldt kraftesløst tilbage på puden.
Tanya kom på benene og bøjede sig over Mila Brandeis med et - håbede hun - opmuntrende smil.
-	Vand?
-Ja.
Hun hjalp sugerøret ind mellem Milas tørre læber.
Kvinden drak, hostede og svælgede.
Hun stirrede på Tanya, som havde hun et gevir på hovedet.
Tanya smilede bredt og kunstigt.
En ung læge, der de sidste timer havde gjort sig flere, tilsyneladende overflødige ærinder på sengestuen, kom igen ind.
Han så kort på Mila Brandeis, før han vendte opmærksomheden mod Tanya.
-	Hvordan går det?
Er hun vågen?
-	Som du kan se.
Han gik nærmere hen til sengen, mens hans blik vedblev at hvile vurderende på Tanyas barm for så tankefuldt at lande på hendes bagdel.
Lægen duftede af David Beckham-deodorant og Homme Gold-aftershave, registrerede hun.
En overnaturligt følsom lugtesans var det eneste, et afbrudt svangerskab havde efterladt.
Tanya var ikke så god som en narkohund, men næsten, hvilket både var en velsignelse og en forbandelse.
Hyperosmi, hed det.
Blå øjne, sort hår og den korrekte længde skægstubbe over en maskulin kæbe.
Han lignede egentlig en ung Bradley Cooper, tænkte hun.
-	Måske skulle du kaste et blik på patienten, doktor, sagde Tanya.
Lægen rødmede og fik travlt med at kontrollere Mila Brandeis’ hjerterytme, iltmætning og blodtryk fra monitoren på væggen.
Så tjekkede han pupillernes reaktion på lys.
-	Hvad hedder du?
-	Mila.
-	Super, og hvornår blev du født, Mila?
-	Tredje august 1978.
Lægen nikkede, som var hun en dygtig hundehvalp.
-	Det er fuldkommen rigtigt.
Meget fint.
Så vendte han sig mod Tanya.
Denne gang så han hende ind i øjnene.
-	De vitale parametre er lige i skabet, og hun scorer 14 ud af 15 på Glasgow Coma Scale, så hun skal nok blive god igen.
Normal.
Næppe normal, tænkte Tanya.
-Tak.
Han forlod sengestuen med hvislende kittelskøder, og Tanya så ham ikke igen.
Hun trak stolen tættere på hovedgærdet, smilede til kvinden, åbnede sin notesblok og lagde sin smartphone på sengebordet som diktafon.
Mila så forvirret på hende.
Så kiggede hun på vinduerne.
Øjenlågene sitrede, og pupillerne bevægede sig rykvist.
-	Hvor er jeg?
-	Hej, jeg er fra politiet.
Tanya Nielsen.
Du har det rigtig godt, siger lægerne, selvom det måske ikke føles sådan lige nu, og du skal nok blive helt rask igen.
Du har faet dig noget af en hjernerystelse, og du befinder dig på neurologisk afdeling på Rigshospitalet.
De skal nok passe godt på dig.
Milas fingre afsøgte kompresset over tindingen.
Så skar hun ansigt.
-	Det gør ondt ... Hvad skete der?
Scheisse doch.
-Ja, det var det, jeg håbede, du kunne fortælle mig lidt om, Mila.
Kvindens ansigt blev udtryksløst, blikket vagtsomt og undersøgende.
Fragmenter dukkede op derinde, vidste Tanya, for tårer begyndte at samle sig i Milas øjenkroge.
Så flød de over, gled i tynde strømme langs tindingerne.
Blev opsuget af sårkompresset og hovedpuden.
-	Åh ... åh nej.
Åh
Gud.
Tanya rettede sig op.
Hun var et kristent menneske og sov aldrig uden at bede aftenbøn.
Ordet Gud i Mila Brandeis’ mund var hende modbydeligt.
-	Hvad husker du, Mila? spurgte hun.
Kunstnerens pupiller var omgivet af nøddebrune irisser.
De trak sig sammen, og blikket vandrede igen mod vinduerne og himlen derude.
Hun pegede på vandglasset, og Tanya fyldte det med frisk vand fra vandhanen og hjalp hende igen med sugerøret.
En professionel døvstum, afgjorde Tanya; mistænksom og forsigtig.
Nu lukkede tingene sig allerede.
Hun tænkte igen på katten og sofaen derhjemme, sit nye 50-tommers Samsung-fjern-syn, den Dickens-roman, hun for øjeblikket nød som lydbog.
Hun gentog mat sine spørgsmål.
Mila så forbi hende.
-	Det gør altså virkelig ondt!
Tanya rakte hen over den liggende skikkelse og slukkede telefonen.
-Men du kan jo godt lide smerte, Mila?
Det er det, han forsyner dig med, ikke sandt?
Nu havde hun kunstnerens opmærksomhed.
Mila fugtede læberne og sendte Tanya et lille smil.
-	Åh, så der er et levende menneske derinde.
Så, Tanya Nielsen, er du nogensinde blevet kneppet af en rigtig mand?
Tanya lod det passere.
-Du husker ingenting fra i nat?
Tidligt i morges?
Gordon?
En uklar åbenbaring fandt tilsyneladende sted: Milas krop
stivnede, plastikbægeret krøllede sammen i hendes hånd, og vandet gennemblødte hospitalsskjortens bryst.
-	Gordon?
-	Ja, din ægtemand Gordon.
Gordon Nimb.
Du og han i jeres kolonihavehus på Ravnsnæs ... i nat?
Tanya artikulerede overdrevent tydeligt og betragtede distræt sine røde, ophovnede knoer: fredagens Krav Maga-træning med Gadi Becker fra Israel, Tanyas ubarmhjertige læremester, havde været særligt udmattende.
-Jo ...
han ...
-Han hvad?
Tanya så uden at blinke ind i Milas øjne.
-Hvordan har han det?
Fortæl! bad kunstneren.
-	Jeg skal nok fortælle dig om Gordon, men først skal du fortælle mig, hvad du husker.
Milas øjne glimtede af trods.
Så sivede trodsen bort.
-	Vi elskede
... Gordon var inde i mig, og han var ved at komme ...
Så så jeg noget, anede noget ... jeg ved ikke ...
nogen ude i gangen.
-	Hvordan så vedkommende ud?
-	Fuck, det ved jeg ikke.
Sort skimaske, tror jeg ... nej, det havde han.
Han var så hurtig.
Jeg prøvede at råbe Gordon op, men han pumpede bare videre, og så ... ingenting.
Jeg kan ikke huske mere.
Tanya bed sig i underlæben.
-	Sagde han noget?
Så du hans hænder?
Høj, lav, fed, slank?
Mand eller kvinde.
Tænk dig nu om!
-	Nej, nej, nej ... Jeg tror, det var det, der var meningen med skimasken, ikke?
Noget sort, poset tøj
som en slags kedeldragt
.Ligesom de der specialstyrker i film.
-	Du hjælper altså ikke ret meget.
Mila greb ud efter hende, men Tanya trak hånden til sig, rejste sig, gik hen til vinduet og hvilede panden mod det kølige glas.
Hun betragtede Svanemølleværkets majestætiske, grå skorstene, røde i aftensolen.
Hun mærkede Milas bønfaldende blik i nakken.
-	Nu er det din tur!
Du lovede ... Hvad er der sket med Gordon?
-	Lugtede du noget? spurgte Tanya og vendte sig.
Spørgsmålet udløste intens eftertænksomhed.
Milas hænder
faldt ned på dynen.
Hun var desperat efter oplysninger om sin elskede.
-	Måske ...
jeg er ikke sikker.
Jeg har ellers en virkelig god lugtesans.
Kom nu!
-Han er død.
Stilheden føltes endeløs.
Tanya anede ikke, hvad hun skulle gøre af sig selv.
Hun skottede til Mila Brandeis uden at føle andet end træthed og lede.
Endelig nikkede kvinden.
-Javel.
Tak.
-	Normalt ville jeg spørge, om du har nogen anelse om, hvem der stræbte din mand efter livet, men vi kender begge svaret på det spørgsmål: snesevis af mennesker, hvis liv han har ødelagt.
Ærgrelsen
over sin mangel på professionel distance gjorde Tanya endnu hårdere: - Både de kvinder, han voldtog, og deres familier.
Så kneb hun læberne sammen.
Hvis ikke det havde været for Jakob, sorgen og afvisningen, ville hun aldrig have drømt om at gennemføre et interview på den måde.
-	Nej!
Han er så smuk!
Smuk?
-	Så kærlig ...
Han elskede mig.
-	Vi taler om voldtægtsforbryderen og psykopaten Gordon Nimb, ikke?
Mila Brandeis betragtede fortabt de perforerede plader i loftet, mens Tanya bekymret kiggede på monitoren på væggen: Hjertefrekvensen var 108 mod tidligere 62, og Milas blodtryk var tårnhøjt.
Det var kun et spørgsmål om tid, før nogen afbrød dem med en hjertestopvogn.
-	Du forstår det ikke, hviskede kunstneren.
- Det, vi havde, var så fint, så langt ud over din stereotype, småborgerlige fatteevne.
-Det er jeg faktisk glad for, at det er.
Mila vendte sig om på sin raske side, lukkede øjnene og trak dynen op til hagen som et trøstesløst barn.
-	Vil du være sød at ringe efter sygeplejersken?
Jeg har det ikke godt, og det gør vanvittig ondt.
Tanya betragtede hende et øjeblik.
Så nikkede hun og trykkede på kaldeknappen på væggen.
Sygeplejersken ankom næsten med det samme, administrerede smertestillende medicin og noget beroligende i Milas drop og blev stående, til patienten faldt hen, og blodtryk og puls rettede sig.
-	Du må ikke være for hård ved hende, sagde hun til Tanya.
-	Mig?
Det er jeg da heller ikke.
Sygeplejersken svarede ikke, men gav hende et blik.
Da hun var gået, åbnede Mila øjnene et øjeblik.
-	Led han meget?
-Ja.
-	Gå!
Jeg hader dig.
Så faldt kunstneren i søvn.
Tanya havde nok selv blundet lidt, for det gav et sæt i hende, da døren til sengestuen gik op.
-	Hej, Kadeem, mumlede hun uden at dreje hovedet.
Argan-badeshampoo, Bjorn Axén-hårgelé ... pomfritter.
Hendes mave begyndte at rumle.
-Så du standsede ved en McDonald’s på vejen, dit heldige asen?
Hun kom på benene og så på politikommissær Kadeem For-rashi med et forsigtigt smil.
De havde aldrig arbejdet sammen, og hun nærede ingen særlige forestillinger om ham.
-	Den berømte næse, sagde han.
— Jeg skulle have taget en BigMac med til dig.
Undskyld.
De udvekslede et formelt håndtryk.
Kadeem var som sædvanlig ulastelig klædt i et mørkt, velsiddende jakkesæt, kridhvid skjorte og i dag et mørkegrønt silkeslips.
Mørkt, næsten sort, glat hår, der grånede over tindingerne, et forekommende smil og hurtige øjne.
Han så udtryksløst på Mila, og smilet forsvandt.
Så stak han hænderne i bukselommerne og fjedrede på fodbalderne, mens Tanya strakte sig og gabte.
-	Har hun sagt noget?
-Hun hverken så eller hørte noget særligt.
Sort skimaske.
Hurtig og lydløs.
Pludselig var han eller hun inde hos dem i soveværelset, mens Mila og Gordon havde samleje.
Så blev lyset slukket.
Hun har faet sig en hjernerystelse, men ikke dybere læsioner.
Måske husker hun mere med tiden.
Hun er hård.
Mistænksom ad helvede til.
Kadeem nikkede.
-	Hvordan ser der ud på gerningsstedet? spurgte Tanya.
Han løsnede slipset.
—Ikke meget mere meddelsomt, end hun er, desværre.
Hans Schmidt er stadig i gang derude.
Man sagde, at Kadeem var den bedste midtbanespiller nogensinde på Rigspolitiets fodboldhold.
Han var af syrisk afstamning, men født i Danmark, han var gift med en chefkonsulent i Dansk Industri og havde en datter.
Tanya havde hørt, at han var ekstremt stædig og lagde mange timer i sit arbejde.
Han var hverken kedelig eller flamboyant.
Tanya samlede sine ting sammen.
Kadeem rørte sig ikke, og hun skottede afventende til ham.
—Du er her for at afløse mig, ikke?
Jeg var til bryllup på Lolland i går, og jeg er faktisk lige til at lukke op og ...
Hun blev afbrudt af Mila, der stønnede dybt og fortvivlet uden at vågne.
—	Jeg ville give hvad som helst for ikke at være inde i hendes hoved, sagde Kadeem.
—	Jeg har tænkt nøjagtig det samme.
Så så hun nærmere på politikommissæren.
—	Hvad er der sket med dit hår, Kadeem?
Du plejer da at have hår ned til skuldrene.
Sådan deep undercover badass.
Han klappede sig selvbevidst på issen.
—	Umm, savner det også, men fruen sagde, at jeg mindede hende for meget om John Wick.
Hun kunne ikke abstrahere længere, sagde hun.
—	Keanu Reeves?
Det er sgu da ikke så dårligt, er det?
Jeg mener, han er sgu da for ...
—	Lækker?
-1 den grad.
Kadeem kløede sig på siden af næsen.
Tanya stod afventende med sin taske over skulderen.
—	Æhm, vi skal være sammen på den her, Tanya.
Det håber jeg er i orden?
Hun stirrede på ham.
Pegede på sit eget bryst med en stiv pegefinger.
-	Den her ...?
Nimb?
Men ... det kan jeg da ikke.
-	Hvorfor ikke?
Hun så sig omkring og ønskede, at en dør åbnede sig i væggen og tilbød hende en sporløs flugt til Narnia.
-	Fordi ...
det er jo en højtprofileret sag.
Pressen er gået amok, for fanden.
Jeg er jo bare ...
-	Der var nogen, der bad om, at du blev sat på sagen.
Han pegede mod loftet.
- Deroppe.
Dig.
Specifikt.
-	Hvorfor ville nogen overhovedet overveje ...
-	Jeg overvejer ingenting.
Jeg forstår, at Wilhelmsen var involveret.
-	Wilhelmsen?
-	Er det så svært at fatte?
-	Hvad?
Næ, jeg vidste bare ikke, at han anede, at jeg eksisterede.
-	Jeg forstår, hvad du mener.
Man ser ham jo sjældent.
Alligevel ved han vist det meste.
Eller, det gør han faktisk.
Kadeem så på sit ur.
De havde ikke tid til det her.
Som alle andre på afdelingen tænkte han på forbindelsen mellem Jakob Nordsted og Tanya og havde en vis medfølelse med hende.
Nordsted var en person, man slog sig på.
Det vidste han alt om: en udbrændt eks-officer, der følte sig forrådt af nye tider uden ære og normer, uden kodeks eller værdighed.
På sin vis var Kadeem som søn af et hårdtarbejdende flygtningepar bedre i stand til forstå Nordsted end så mange af hans gammeldanske kolleger.
Hans egen far havde været glødende anti-Baathist, og undertiden kaldte han børnene sammen og viste dem arrene på sin ryg og fodsåler efter den tortur, man havde udsat ham for på al-Assad-familiens ”fingernegle-fabrikker”.
Så de skulle huske, hvor de kom fra.
Poul Wilhelmsen var deres chefpolitiinspektør, legende og gud, når det kom til alt vedrørende mord.
Han kom som en af de første og gik som en af de sidste, men forlod i løbet af arbejdsdagen sjældent sit kontor, der blev bevogtet af en formidabel sekretær.
Fru Cerberus var øgenavnet efter det mangehovede uhyre, der vogtede portene til Hades.
Hun satte sig overrumplet på stolen med skuldertasken i skødet.
-Javel.
Okay, så.
Men hvorfor dig?
Han trak på skuldrene.
— Jeg var jo på Rose-sagen sammen med Jakob.
Det troede jeg, du vidste.
Så det er egentlig ret naturligt, synes jeg.
Selvfølgelig.
Den infernalske Rose Caspersen-sag.
Var der noget, der sendte efterforskere fra kriminalpolitiet til færdselspolitiet, PET eller helt ud af etaten, var det uopklarede barnemord.
Især hvis man vidste, hvem morderen var, men ikke kunne bevise det - og blot kunne afvente nye forbrydelser fra gerningsmanden og håbe, man var heldigere næste gang.
Sagen blev af pressen kaldt Pigen i containeren.
Ved højlys dag forsvandt den trettenårige Rose Caspersen på Øster Farimagsgade i nordgående retning og på et ukendt sted på de ni hundrede fredelige meter, der adskilte hendes skole fra den opgang, hvor familien boede.
Ingen havde set noget.
Den største menneskejagt i politiets historie løb af stablen uden resultat.
Tre uger senere blev liget af Rose tilfældigt fundet i en skibscontainer på en oplagsplads i Nordhavnen.
Hun var død efter ubeskrivelige lidelser.
Jakob Nordsted og Kadeem Forrashi havde været de første efterforskere på stedet.
Det var nu otte år siden, og sagen var uofficielt blevet henlagt.
Mila Brandeis jamrede igen nede fra dybet.
Vendte sig uroligt i sengen og faldt så hen med en trøstesløs mumlen.
Tanya betragtede hende opmærksomt.
Så vendte hun sig mod Kadeem.
-	Okay, så.
Men har du nogen anelse om, hvorfor det lige skal være mig?
Jeg kan da hurtigt opremse en del, der er langt bedre kvalificeret.
Jakob, for eksempel.
-	Ikke Jakob,
sagde han med en stemme, der ikke tillod yderligere.
Det kom formentlig også "oppefra”.
-	Vi har brug for én, der har særlige evner.
Sådan én som dig.
Kom.
-	Hvorhen?
-	Ravnsnæs.
-	Kan vi stoppe på vejen, jeg er ved at dø af sult?
-	Selvfølgelig.
Søndag aften
Den smalle stikvej på Ravnsnæs var afspærret med politiets røde og hvide plastiktape, der forbandt træstammer og lygtepæle på hver side af vejen.
Et par uniformerede betjente talte lavmælt med hinanden ved barrieren.
Radioer skrattede.
Der var ingen tilskuere tilbage og ingen pressebiler.
Lige nu sad journalisterne og skrev på morgendagens historier derhjemme eller inde på redaktionerne.
I lyset fra kraftige halogenlamper bevægede teknikere i hvide heldragter sig omkring bag kolonihavehusets småsprossede vinduer eller afsøgte haven med metansonder og metaldetektorer.
Raftehegnet omkring ejendommen var faldefærdigt og angrebet af efeu.
En sort labrador snusede omkring i forhaven, mens hundeføreren betragtede dens anstrengelser og søgemønster.
Havelågen stod lænet mod en stolpe, og hængslerne var tæret igennem.
- Velkommen til House & Garden, mumlede Kadeem og løftede tapen, så Tanya kunne gå forrest.
Den pensionsmodne Hans Schmidt tog imod dem med en mobiltelefon klemt fast mellem hals og skulder.
Chefkriminal-teknikeren var en international kapacitet og gæsteforelæser ved FBI’s Academy i Quantico, Virginia.
Han havde bistået ved identifikation af ofre i massegrave efter folkemordet i Rwanda og op til de etniske udrensninger i Bosnien-Hercegovina og massemord i det nordlige Mexico.
Han var gerningsstedets
Hercule Poirot, og Tanya mærkede en optimistisk understrøm alene ved synet af Schmidts Bismarck-moustache, der blev plejet som sultanen af Bruneis førstefødte.
Schmidt gøede en afsluttende ordre ind i mobiltelefonen, lod den glide ned i en lomme og gav Tanya et nylonknitrende knus, mens Kadeem modtog et kort håndtryk.
Hans Schmidts bedste ven var Jakob Nordsted, og selvom Tanya ikke med absolut sikkerhed kunne sætte fingeren på det, var der en vis modvilje at spore i Schmidts svømmende, brune øjne, da han hilste på Kadeem.
Med en håndbevægelse viste Schmidt vej.
-	Har du været her før? hviskede Tanya til Kadeem, da de stod i husets smalle entre.
Hvorfor hun hviskede, anede hun ikke, men det forekom passende.
-	Det er flere år siden.
Rose-sagen, naturligvis.
Vi var her flere gange, Jakob og jeg, når vi skulle afhøre Nimb og konen.
Jeg har prøvet at glemme det, men hvis ikke jeg havde været med, vil jeg tro, at Jakob havde slået ham ihjel.
Måske også Brandeis.
Det skulle ikke undre mig.
-	Fordi han var så bombesikker på, at de stod bag mordet?
-	Fuldkommen overbevist.
Men det var vi alle sammen.
Kadeem pegede på en støvet, mørkeblå VW-kassevogn uden
vinduer til lastrummet, der holdt parkeret ved kantstenen foran huset.
-Den der er berømt.
Den er registreret i Gordon Nimbs navn.
Den er møgbeskidt, men ren.
DNA-mæssigt, mener jeg.
Schmidt forsvandt i det blitzhvide lys i soveværelset.
-	Hvornår blev han prøveløsladt?
-	Idioterne slap ham ud for tre uger siden.
-	Og nogen ventede længselsfuldt på ham.
-Sådan ser det ud.
Vi skal selvfølgelig i gang med at afhøre de kendte voldtægtsofre og deres pårørende.
Han stod tæt på Tanya.
Stemmen var lige så lav som hendes.
-	Må jeg sige noget? spurgte han.
Tanya nikkede.
Hun anede, hvad han ville sige.
-	Det må du, sagde hun fast.
- Og jeg tror, jeg ved, hvad du vil sige: at den, der tog livet af Nimb, fortjener en medalje.
Kadeem smilede svagt.
-Noget i den stil.
Skadedyrskontrol.
Det er min personlige mening.
-	Men alligevel ...
-	Alligevel bliver vi nødt til at finde ham.
Eller hende.
-	Præcis, sagde hun bestemt.
- Det skal vi nemlig, Kadeem.
I entreen lagde de deres våben, nøgler og andre metalgenstande i en plastikbakke for ikke at forstyrre metaldetektorerne.
Så iførte de sig heldragter, latexhandsker og blå plastiksutter, og Tanyas sublime lugtesans blev øjeblikkeligt overvældet af fugtig sommerhuslugt, uvasket tøj, madlavning og snavs.
Der var også skimmelsvamp et sted i huset.
Måske kunne det blive en karrierevej, når hun ikke længere kunne holde ud at være i politiet: at opsnuse skimmelsvamp i bygninger.
Et lille, specialiseret anpartsselskab, måske.
Soveværelset var domineret af uordentligt sengetøj, et udpluk af Brandeis’ depraverede kunst på væggen, et spejl i loftet over sengen, der var ramt af kviksølvpest, lugten af sex og sved og synet af indtørret blod på en hovedpude.
Tanya valgte at trække vejret gennem munden.
I et hjørne var en tekniker ved at rive gulvbrædder op med et koben.
Schmidt vendte sig mod dem og gjorde en håndbevægelse mod den tilstødende stue:
— Velkommen til lapiéce de résistance, så at sige.
Tanyas opmærksomhed blev tiltrukket af et afsyret karle-kammerskab i soveværelset.
Lågen var pudret med hvidt fingeraftrykspulver, så hun åbnede skabet med en fingerspids og
tog et skridt tilbage: en fin og komplet samling af kæder, piske, hundehalsbånd, håndjern, elektrisk stimulation, knebler, sorte læderhjelme og en mængde dildoer og vibratorer sorteret efter farve og størrelse.
Der burde være nok remedier til at udstyre et par swingerklubber.
Schmidt betragtede hende med et svagt smil.
-	Alt, hvad man kan ønske sig til jul, sagde Tanya.
-	Det ligner en indkøbscentral for diverse subkulturer, det er korrekt, sagde han.
- Noget af det blev faktisk genbrugt af gerningsmanden: en knebel tøjret til Gordon Nimbs mund og en latexhætte uden øjenhuller til Mila Brandeis.
Den havde form som et hundehoved med ører og snude og det hele.
Sælsomt, og et under, at hun ikke blev kvalt.
Tanya fulgte Schmidt ind i husets eneste stue, mens Kadeem blev stående og studerede skabets indhold med hænderne på ryggen.
-	Den vestlige civilisations endeligt, mumlede han.
Stuen var mordets epicenter.
To kriminalteknikere udmålte blodets forgreninger på gulv, loft og vægge med lasere.
De ville ikke blive færdige foreløbig, tænkte Tanya og søgte hen mod en taburet ved et fedtet formicabord.
Hun satte sig og samlede hænderne i skødet.
-	Fuuuck ...
Radiatoren, der var boltet til den vestvendte væg under et vindue, så ud til at være dyppet i tør, rødbrun væske.
Stuen stank af blod.
”House Painting” kaldte amerikanske detektiver det, og hun forstod hvorfor.
Pulsåreblødning kunne række op til et par meter bort, hvis adrenalin og blodtryk nåede at følge med, og det var tilfældet her.
Tættere ved radiatoren lå større, mørkere og mere regelmæssige plamager fra offerets venøse blod, der strømmede under lavere tryk.
Kadeem trådte ind i stuen og blev stående, som var hans fødder sømmet til det grå, møgbeskidte tæppe.
To furer i gulvtæppets luv strakte sig mod dørtrinnet til soveværelset.
Hans Schmidt pegede på sporene.
-	Furerne stammer formentlig fra Nimbs hæle.
Han blev trukket herind og bundet til radiatoren med sine egne bon-dage-reb.
Han var nøgen.
Ydermere var hans håndled fikseret bag lænden med et sæt rustfri håndjern.
Vi fandt en kvittering på håndjernene fra sinful.dk.
Temperaturerne tyder på et gerningsøjeblik omkring klokken 04:35.
Han lød umenneskeligt veloplagt, tænkte Tanya.
-	Trukket?
Så var det vel næppe en kvinde? spurgte hun.
-	Næppe.
Gordon Nimbs kampvægt var femogfirs kilo, nikkede chefkriminalteknikeren.
- Medmindre de var flere om det, naturligvis.
-	Flere?
-	Det kan ikke udelukkes.
Der mangler noget blod.
-	Jeg synes da, her er rigeligt.
-	Se nu her.
Schmidt fulgte med en laserpen arterieblodets fordeling.
-	Man ville forvente en ubrudt vifte, ikke sandt?
-Jo.
-Men man kan naturligvis ikke skære halsen over på en voksen mand uden at blive ramt af personens blod.
Den grønne, lysende plet markerede fire områder på tæppet, og Tanya rynkede panden.
Der var faktisk flere ophold eller frie områder i blodets udbredelse.
-	En eller to? spurgte hun.
Schmidt smilede ironisk: — En, der har bevæget sig ... eller to, der har stået stille.
-	Tak, Hans.
-	Kan du lugte noget usædvanligt, Tanya? spurgte Kadeem, der ikke rigtig havde hørt efter.
Blikket var limet til hendes ansigt.
Der var en indisk bryllupsbanket af lugte, som hun ikke kunne sortere og identificere på stående fod.
Der var for mange
mennesker i huset.
Hver med deres særlige kropslugt, hverdagsbrug af forskellige deodoranter, badeshampooer, almindelige shampooer, balsam, hårgelé, tandpastaer, mundskyllemidler -og så var der alt blodet, der var tørret ind i forskellige stadier af koagulation.
Blod lugtede forskelligt, alt efter hvilken overflade der havde taget imod.
Det vidste kun hun.
-	Undskyld.
Det hele er jo usædvanligt, ikke?
Jeg skal have tid til at fa styr på indtrykkene.
-	Selvfølgelig, mumlede Kadeem.
-	Det forstår vi, Tanya, sagde Schmidt.
- Tag al den tid, du har brug for.
Igen dette lidt fjendtlige sideblik mod Kadeem bag hans ryg.
Så klappede Schmidt i hænderne.
-	Anyways, så blev Gordon slæbt herind og forsvarligt fastspændt, som jeg indledte med at sige.
Schmidts tonefald var som i et auditorium.
- Forinden havde Nimb modtaget et hårdt slag i hovedet, og man havde brækket hans ene kraveben - formentlig for at holde ham beroliget.
En anseelig blodansamling havde dannet sig omkring brudstedet, så vi regner med, at slaget mod kravebenet var begyndelsen.
-	Begyndelsen?
Hans Schmidt gned
overskæggets voksede ender mellem to behandskede fingre og så alvorligt på hende.
-Nogen var i et ikke særligt hjerteligt humør, Tanya.
Langtfra.
Meget voldsomme læsioner blev efterfølgende administreret, men på en måde, så Nimb ikke straks forblødte og sikkert bevarede bevidstheden til det sidste.
Det er selvfølgelig kun et gæt.
-	Selvfølgelig, sagde hun tonløst.
- Det kommer vel til at fremgå af obduktionen.
-	Netop, udbrød han rask.
- Men man indledte med at skyde Gordon gennem begge skulderled.
Almindelige 9-milli-meterprojektiler, at dømme efter sårene.
Begge kugler er gravet ud af væggen bagved.
Så blev han skudt gennem knæene på
samme vis, og vi bjergede kuglerne fra gulvet.
Man anvendte næsten med sikkerhed et lyddæmpet våben, så skuddene forblev subsoniske.
Altså, de gennembrød ikke lydmuren.
Det var godt tænkt.
Stereoanlægget kørte også for fuldt drøn.
Stakkels naboer.
Schmidts tykke brilleglas forstørrede hans øjne.
-	Efter at Nimb var blevet korsfæstet på den måde, ja, så skar man hans kønsdele af over et stramt gummibånd, så han ikke forblødte med det samme, tvang dem ind i hans mund, hvorefter hans hals blev skåret over fra øre til øre.
Eller snarere omvendt.
Derfor er der så velsignede mængder blod.
Det er naturligvis blot vores første indtryk og må tages med forbehold.
-	Patronhylstre? spurgte Kadeem.
-	Desværre nej, og projektilerne var deformerede.
Kadeem så på Tanya: - Mila hørte eller så ikke noget, sagde
du?
-Hun hverken så, hørte, smagte, mærkede eller lugtede noget som helst, sagde Tanya.
- Måske dukker der efterhånden ting op.
Hun har trods alt fået noget af en hjernerystelse, og vi må bare vente.
Men om hun vil tale med os i det hele taget, tvivler jeg på.
Schmidt løftede hænderne i en beklagende gestus.
-	Mit umiddelbare indtryk er, at forbrydelsen blev begået af nogen, der virkelig vidste, hvad han eller hun gjorde.
Der er ingen brugbare kriminaltekniske spor.
Normalt er det jo sinker, vi har med at gøre.
Sådan nogle, der taber deres sygesikringsbevis på gulvet.
Vi arbejder selvfølgelig videre, men her har der været et spøgelse på spil.
Ingen spor på havegangen eller på græsset.
Som om vedkommende blev løftet herind af en forpulet drone.
Han trak på skuldrene, inderligt utilfreds med sig selv.
-	Tak, Hans, sagde Tanya.
De stod uden for hegnet og så tilbage mod det grelt oplyste kolonihavehus.
-Noget af en exit, sagde Kadeem.
-	Hvad tænker du umiddelbart?
-	Hævn.
Guderne skal vide, der var mange, der ventede på at gøre regnskabet op med den stjernepsykopat.
-	Blev han ikke idømt ti års fængsel?
-Ude efter syv et halvt.
Mønsterfange.
Sang i fængselskoret, blev bibliotekar, hjalp til ved gudstjenesterne.
Utroligt, at man ikke kunne se igennem alt det bullshit.
-	Hvor er jeg dog sindssygt træt, sagde hun.
-Så du har ikke lyst til en tur ind på Retsmedicinsk?
-	Vi kommer jo lige derindefra, jamrede hun.
-	Jeg tager den.
Måske først i morgen.
Skal jeg sætte dig af ved en station på vejen?
-	Holte ville være fantastisk.
-	Selvfølgelig.
Han begyndte at gå hen mod bilen, men Tanya holdt ham tilbage.
-	Kadeem ...
-	Mmmm?
-Jo, af alle mennesker med et motiv til at slå Gordon Nimb ihjel, hvor mange ville så rent faktisk være i stand til at gennemføre det uden at efterlade sig et eneste spor?
-	Ikke mange.
Medmindre de skillingede sammen til en professionel.
Tanya så igen på huset.
-	En professionel ville have skudt ham gennem hjertet med en lyddæmpet, taktisk riffel ude fra fem hundrede meters afstand.
Ordentligt og effektivt.
Og så være taget hjem til kone og børn, streamet et afsnit af Bamaby og være gået i seng.
Han ville aldrig have besværet sig ind i huset til at begynde med, og han ville ikke have opført sig så ...
-	Rituelt?
-	Så passioneret, nej.
Det her var nogen, der virkelig hadede Nimb.
Kadeem havde parkeret sin Opel stationcar ved Holte station.
Den duftede af ny bil, hustruens parfume og datterens madpakker.
De sad en stund fordybet i deres egne tanker.
Så klikkede Tanya sig ud af sikkerhedsselen og gabte bag en velopdragen hånd.
Kadeem drejede hovedet og så på hende.
Tanya sukkede uhørligt.
Selvfølgelig måtte spørgsmålet komme før eller siden.
Det var sådan set ikke urimeligt, når de nu skulle være sammen på den her.
—	Tanya, det her
er absolut ikke for at være utidig eller nysgerrig, men er du og Jakob stadig ...
-	Hvorfor spørger du?
Han lagde forlegent hænderne på rattet og så frem for sig.
Så pillede han lidt ved gearstangens blanke knop.
—	Jakob har rekvireret sagsmapperne på Rose Caspersen og Gordon Nimb i alt otte gange det sidste år.
Det er faktisk uden fortilfælde.
Hun rødmede af vrede og blev så forbandet over det beskytterinstinkt, der straks blev aktiveret.
Det røvhul til Jakob fortjente det ikke.
Hun slog ud med hænderne: — Han har altid været besat af den sag.
Han mente jo, det var Gordon Nimb.
—Men der var ingen beviser.
-	Hold nu op, Kadeem.
Du troede det samme.
-	Klart ... og det gør jeg stadig.
Jeg synes bare, du skulle vide det.
-Tak?
Hun åbnede døren, steg hurtigt ud, men lænede sig så mod taget og så ind på ham.
- Vi ses i morgen, og nej, vi er ikke længere sammen.
Fra sædet i S-toget så hun Kadeem gå målrettet hen mod stationens 7-Eleven.
Natten til mandag
Klokken var ét om natten, og trappen op til deres fine fjerdesalslejlighed på Frederiksberg Allé fik ikke Kadeem til at trække vejret nævneværdigt hurtigere.
De havde købt drømmelejligheden under lavkonjunkturen i 2008, og selvom han ikke ligefrem oppebar en fyrstelig hyre i politiet, tjente konen Jamelia mindst tre gange så meget som han i Dansk Industri.
De havde ingen økonomiske problemer, så længe de blev sammen.
Han tøvede et øjeblik, før han stak nøglen i låsen og opsendte en stille bøn om, at Jamelia havde taget sin Stilnoct og sov.
Kadeem havde inderligt behov for at samle tankerne efter en kaotisk og sensationel dag, brygge sig en kande te, lytte til lidt musik og geare ned.
Ryge nogle gode smøger ude på altanen.
Han åbnede forsigtigt entredøren, hængte lydløst sin frakke ind i skabet og samlede det løbehjul, der lå midt i gangen, op, og lænede det mod væggen.
Så listede han forbi datteren Amiras værelse og gik ind i den første af tre stuer en suite.
Hustruens ubevægelige silhuet var tegnet mod vinduerne.
Jamelia sad i et sofahjørne med benene trukket op under sig.
Han tændte en gulvlampe, og lyset fremkaldte hende fra mørket.
Selvom hun var iført sin silkepyjamas, og stuerne var ganske varme, var Jamelia svøbt i en ulden plaid.
Et tomt vinglas stod på sofabordet foran hende.
Væggen bag sofaen var dækket af fotos af deres store familier.
De havde samme
fritænkende, socialistiske flygtningebaggrund og dybe aner i Syrien.
Ægteskabet var ikke som sådan blevet arrangeret, men var uundgåeligt.
Han klagede ikke.
Jamelia var alt, hvad han drømte om hos en kvinde og mor til sine børn.
Selvom det viste sig at blive et enebarn.
Kadeem satte sig i lænestolen over for hende, skubbede skoene af, sukkede befriet og vrikkede med tæerne.
Hendes dejlige, mørke øjne var som altid fyldt med uudgrundelige skygger.
Hun førte adspredt fingrene gennem håret og snoede en hårlok mellem fingrene og så på et punkt over hans hoved.
—	Skal jeg smøre en sandwich?
—Jeg har det fint, tak.
—	Men alt er okay?
—	Alt er okay.
Tavsheden sænkede sig mellem dem.
Uundgåeligt.
Sådan havde det været i nu ... otte år?
Og psykiaterne, psykologen, Fluoxetinen og sovepillerne havde ikke hjulpet meget.
Det var ikke en typisk depression, sagde de.
Mere end slags forlænget stressreaktion, som man for eksempel også så hos krigsveteraner.
Og vidste Kadeem, hvad det kunne skyldes?
Han havde ingen anelse, sagde han.
Alligevel havde Jamelia været i stand til at præstere på sit krævende job som chefkonsulent i en lang periode.
Nu havde hun været på reduceret tid i et par måneder.
Hun krøllede sig sammen under plaiden.
Blev mindre, så ikke på ham.
—	Siger du godnat til Amira?
Hun ville ikke sove, før du kom hjem.
—	Selvfølgelig.
Han åbnede døren til datterens værelse.
Et svagt lys skinnede fra Amiras natlampe ved sengens hovedgærde - en idiotisk smilende, hvid hval.
Han satte sig på sengekanten og så på sin
syvårige, sovende datter.
Det krøllede, mørkebrune hår lå spredt over et hvid- og blåstribet pudevår.
Hun åbnede øjnene og smilede til ham.
-	Hey, Amira ...
-	Faaar.
Hun rakte armene op, og han gav hende et knus og indsnusede duften af barn og rent sengetøj.
Så befriede han hendes ansigt for lange hårtjavser.
-	Hvordan gik det i skolen?
-Jeg har skrevet en historie om en giraf i dag.
Læreren læste den højt.
-	Du er et geni.
Det har du fra din mor.
Amira fnisede.
-	Og kom du til din legeaftale med Noah?
-	Ja da.
-	Hvad lavede I?
Pigen blev alvorlig og tankefuld.
Hun hævede et øjenbryn, nøjagtig som hendes mor gjorde, når forskellige tanker skulle anordnes.
-	Først så vi en film om nogle pingvin-surfere.
Den var rigtig god.
Så fik vi boller og kakao.
Det var fint nok.
-	Det lyder dejligt, skat.
-Jeg skal svømme i morgen med skolen.
Tror du, jeg drukner?
Kadeem fnøs: - Dig?
Selvfølgelig ikke.
Vores familie har altid levet på havet, ved du.
Din oldefar var fisker, din bedstefar og hans brødre var også fiskere.
De havde et skib, der hed Algorab.
Det betyder ravnen.
Du er født til at svømme.
Amira lavede trutmund.
Hun var vist ikke overbevist.
-Nå, men bagefter skal vi på Naturhistorisk Museum.
Du ved, hvaler og skeletter ...
Hun så på natlampen.
Kadeem rettede sig op og nikkede hemmelighedsfuldt.
-	Gad vide, om I får lov til at se dinosaurerne, men I er sikkert for små.
-	Dinosaurusser?
Har de dinosaurusser derinde?
Levende?
-	Vidste du ikke det?
Det troede jeg da, at alle vidste.
Der var jo en ekspedition, der fandt nogle æg på en øde ø et sted i Stillehavet.
De lagde dem under en varmelampe i flere måneder, og så klækkede de, og ud kom en masse små dinosaurer.
De er blevet megastore nu.
De holder dem fanget i meget store bure derinde, ellers ville de smadre hele byen.
Han knurrede højt og dybt i brystet og lo højt ved synet af hendes ansigt.
-	Det er bare en joke, skat.
Selvfølgelig har de ikke levende dinosaurer.
-	Shit!
Jeg troede næsten på dig, far.
-	Okay, men lad være med at bruge det ord.
-	Du siger det da hele tiden.
-	Gør jeg?
OK,
men ikke når din mor eller dine bedsteforældre hører det.
Han kyssede Amira på panden.
Kadeem havde stukket fødderne i et par træningssko og stod på altanen ud til baggården.
Han skoddede en cigaret i en tom plantepotte og tændte en ny.
I mange år havde en pakke Camels om dagen været hans bedste ven, men han holdt op, da Amira blev født.
Jamelia klemte sig lydløst gennem dørsprækken og lænede sig mod rækværket lidt fra ham.
Varmen fra hendes krop fik hårene til at rejse sig på hans håndryg.
-	Hvornår er du begyndt at ryge igen? spurgte hun.
Kadeems skuldre sank.
Adfærdsregulering.
Selv nu.
Han vidste selvfølgelig udmærket, at alle hendes regler, henstillinger og ritualer tjente som vraggods at klamre sig til på et uoverskueligt ocean.
De havde ikke sovet sammen i årevis.
-	Lige nu.
Hvorfor?
-OK.
Hun bevægede sig et halvt skridt bort.
-	Sov godt, mumlede han.
-	Godnat.
Er det i orden, hvis ...
Hvorfor blev hun nødt til at spørge om det hver evig eneste, fucking nat?
Selvfølgelig var det okay, selvom det fanden tage ham ikke var.
Han frygtede enhver intimitet lige så meget som hun, og tabuer avlede tabuer.
-Jeg sover på sofaen, mumlede han.
-	Jeg lægger dit sengetøj derind.
Havde Amira det godt nok?
-	Fantastisk.
Hun gjorde mine til at lade ham alene på altanen.
Så vendte hun sig alligevel i døren.
-	Sov godt, sagde han.
Mandag morgen
Efter en næsten søvnløs nat følte Tanya sig som en zombie.
Hun havde mekanisk fodret katten og akvariets hårdføre beboere.
Så havde hun drukket hjemmepresset juice af appelsiner, citroner og æbler.
Alt sammen økologisk, naturligvis, spist en vitaminpille og en skålfuld græsk yoghurt med mandler og æbler, før hun gik i bad.
Hun stod længe og børstede tænder, mens hun betragtede spejlbilledet over vasken.
I dag valgte hun en langærmet, sort T-shirt, slidte jeans, grå Adidas-sneakers og den mørkeblå duffelcoat, hun havde købt, da hun og Jakob sidste efterår havde tilbragt nogle lykkelige, regnvåde dage i Edinburgh.
Pistolhylsteret sad over venstre hofte til et krydstræk.
Tanya havde af egen lomme indkøbt og fået monteret et perlemorsskæfte på sin grimme H&K 9-millimeter tjenestepistol, en af hendes få indrømmelser til forfængelighed.
Så tømte hun kaffekanden over i et termokrus, satte det i skuldertasken, bøjede sig ned, kløede Leo bag ørerne og låste sig ud af sin lille lejlighed i Sydhavnen.
Trafikken på Gammel Køge Landevej flød, som altid på denne tid af dagen, langsomt som en gletsjer.
Hendes gamle Fiat snoede sig heroisk ud og ind mellem busser og lastvogne.
Den kørte aldrig særligt godt, men den kørte altid, og hvad der fik den til at køre, havde hun ingen anelse om.
Det var vel derfor, Gud havde opfundet brødre.
Tanya var en elendig bilist og var
derfor taknemmelig over, at hendes bil holdt ud, selvom den dagligt blev pint og plaget af hendes ukoordinerede omgang med kobling, gear, bremse og speeder.
Hun prøvede at finde Radio Soft på radioen, men kanalvælgeren faldt af i hendes hånd.
- Pis, altså.
Så bremsede hun hårdt, fordi en eller anden idiot i en sort Audi skar ind foran hende.
Og bandede igen.
Selvom nogen i nattens løb havde erstattet hendes hjernemasse med mørtel, og øjnene føltes tilsandede, bemærkede Tanya tilstedeværelsen af en sort Mercedes i bakspejlet før afkørsel 21 til motorvejen.
Den havde været et sted i spejlene i nogen tid, faktisk.
Så sagtnede hun farten.
Mercedesen gjorde det samme.
Hun blev altså skygget, og vedkommende var ikke særligt god til det.
Resolut trak hun ind på motorvejens nødspor og tvang Mercedesen til at overhale.
Da de to biler var ud for hinanden, gled et mørktonet vindue ved forreste passagersæde ned, og en arabisk udseende gangstertype stirrede intimiderende på hende: kronraget, tæt, kort skæg, en tyk underarm med guldkæder om håndleddet.
Han drejede hovedet efter hende, og Tanya gengældte koldt blikket.
Så gassede Mercedesen op og forsvandt i blå udstødningsgasser -men ikke før hun havde memoreret nummerpladen.
Hun gik ned ad kontorgangen i Det Nationale Efterforskningscenter i Glostrup, passerede den åbenstående dør til Jakobs kontor, opfangede lidt af hans dyre aftershave og stak hovedet ind til sekretæren Birthe.
Hun kunne lide Tanya og var diplomat til fingerspidserne.
På en eller anden måde navigerede Birthe Svendsen med pli og situationsfornemmelse mellem alle de skær og undersøiske rev, der omgav et par på en arbejdsplads.
-	Jakob er syg, sagde hun uopfordret.
-Syg?
-	Jeg kan ikke huske noget fortilfælde.
Skal jeg lægge en besked til ham?
-	Øh, nej tak.
Det er fint.
Den pagehårede sekretær betragtede Tanya med moderlig omsorg.
-	Tillykke med sagen, Tanya.
Sagen?
Så huskede hun det.
-	Nå ja, tak.
-	Med Kadeem.
Det skal nok gå godt.
Han er virkelig dygtig.
-	Tak, Birthe.
Sagde Jakob noget om, hvor længe han ville være væk?
-	Desværre, nej.
Har du det godt?
-Ja, ja.
Fint nok.
-	Du ser lidt træt ud.
-Jeg har det okay.
Birthe smilede hende ud af kontoret.
Den sorte Mercedes viste sig at tilhøre en vis Yasir Marwan, og der var flueben i alle bokse: adresse på Møntmestervej i NV, familien var indvandret fra Irakisk Kurdistan i 1983.
Yasir var fireogtredive år gammel og modtog førtidspension på grund af PTSD og fysiske skader.
De fysiske skader bestod af tre skudsår i brystkasse og mave efter et bandeopgør.
Men hun genkendte ikke passageren med det rugende blik fra Yasirs ellers omfangsrige sagsakter.
Måske havde han faet nye venner.
Kadeem havde sendt hende en SMS:
Han ville selv tale med den retspatolog, der forestod obduktionen af Gordon Nimb.
Der var ingen grund til, at de troppede op på dissektionssalen begge to.
Tanya var taknemmelig.
Hun hadede stedet med dets blanke stålborde, lyden af frygtelige save og boremaskiner og salenes overvældende, kvalmende lugt af døde mennesker, formaldehyd og definitiv tragedie.
Hun tog en slurk kaffe fra termokruset, proppede to stykker tyggegummi i munden og mærkede lidt efter, at et par hjerneceller våndede sig og blev vakt til live.
Hun bestemte sig for at gennemgå de afsluttende forhør af Gordon Nimb før domfældelsen i Glostrup Ret.
Dommen blev ikke søgt anket.
Nimb blev dømt for syv tilfælde af fuldbyrdet voldtægt med penetration og dertil læsioner af ofrenes underliv og mordtrusler.
Syv modige kvinder havde trodset skam, selvbebrejdelser, pervers skyldfølelse og tabu og var gået hele vejen gennem retsmaskineriet: samtaler med efterforskere, retsmedicinere, læger og advokater.
Endelig var de blevet konfronteret med Nimb i retssalen og tvunget til i detaljer at gennemgå deres intime mareridt under overværelse af nysgerrige fremmede.
Tanya var fuld af beundring for disse almindelige kvinder, der blot havde været på det forkerte sted på det forkerte tidspunkt.
Tanya havde aldrig selv oplevet seksuelle overgreb, endsige forsøg på voldtægt.
Hvilket selvfølgelig var et tilfælde, og hun anede ikke, om hun i samme situation ville besidde samme stamina som de syv kvinder.
Hun klikkede videre til det afsluttende interview i et afhøringslokale på den gamle Politigård i Nyropsgade og lyste op, da hun opdagede, hvem forhørslederen var: den legendariske, rødhårede politiinspektør Lene Jensen, der, så vidt Tanya vidste, nu arbejdede for Europol i Lyon.
Selvom alt, hvad der angik Lene Jensen, befandt sig bag vandtætte skotter, kendte Tanya ingen kvindelige kolleger, der ikke havde Lene som idol.
Historierne var mange, men blev
aldrig bekræftet ud over det antydningsvise.
Kolleger fra Lenes generation kunne måske ved sommerfesten eller julefrokosten aftvinges et par få forblommede kommentarer, men afholdt sig respektfuldt fra at uddybe.
Poul Wilhelmsen og hendes nærmeste chef, Charlotte Falster, var nok de eneste, der havde det fulde billede.
Man mente, at politiinspektøren var gift med en lige så gådefuld, men navnløs skikkelse, måske en tidligere kaptajn fra Gardehusarerne, måske en international operatør fra specialtropperne og senere sikkerhedskonsulent i London — men ingen turde lægge hovedet på blokken.
Det var et spørgsmål om tryghed for hende og familien.
Både lyd og billede fra afhøringen var glimrende.
Gordon Nimb virkede fattet, næsten ligeglad.
Undertiden strøg fingrene gennem hans lange, farveløse hår.
Armene var muskuløse og dækket af tatoveringer ned til håndleddene.
Nimbs blege, lidt for flade øjne forlod sjældent
Lene Jensens ansigt.
—Der er syv kvinder bag tiltalen, Gordon, indledte hun roligt.
- Syv kvinder vil møde op i retten.
De tekniske beviser er overbevisende, så du er selvfølgelig forberedt på en del år i fængslet, ikke?
Måske endda en forvaringsdom.
Og du ved jo godt, hvad det betyder.
Nimb lænede sig tilbage.
Håndjernene var fæstnet med en kæde til en solid stålbøjle midt i bordet.
—	Kun syv?
Lene Jensen vendte et blad i den omfattende politirapport.
Så så hun op.
—	Undskyld, hvad sagde du?
Han drak af en dåsecola.
Kæbemusklerne var stramme.
-Jeg sagde: kun s-syv?
Nimb læspede.
Tanya opdagede næsten usynlige operationsar, der strakte sig fra begge sider af Nimbs overlæbe op til næsen.
Han var
sikkert født med hareskår.
Måske endog ganespalte.
Han havde i hvert fald svært ved s’erne.
Lene Jensen betragtede Nimbs arbejdende ansigt.
-	Syv er, hvad vi har lige nu, men der er selvfølgelig en del flere derude?
Nimb svarede ikke.
-	Hvis det sidste bliver tilfældet, altså forvaringen, er der ingen udløbsdato.
Du far måske Peter Lundin eller Amagermanden som nabo, og et godt råd vil være, at du ikke pisser dem af.
Nimb smilede svagt: - Lundin?
Faktisk beundrer jeg ham.
Kan du ikke huske det der interview i fjernsynet, da han var ung?
Ansigtet var halvt hvidt, halvt s-sort.
Fremragende.
-	Det er altid vigtigt med forbilleder, antager jeg, sagde Lene neutralt.
-	Og dine er vel Mandela eller Churchs-hill.
Lene holdt en hånd bag det ene øre: - Var det Churchill, du sagde?
Winston Churchill?
-	Det var for fanden det, jeg s-sagde, ikke?
Lene så åbent og frimodigt på ham.
-	Gordon, jeg var slet ikke klar over, at du havde en talefejl.
Det kan du jo ikke gøre for.
Og ved du hvad, det betyder altså ikke noget.
Vi optager alligevel det hele.
Vi finder ud af det hen ad vejen.
Måske far vi en talepædagog indover, hvis der er noget, vi er i tvivl om.
Nimb rødmede vredt.
-Der er ikke noget i vejen med min udtale!
Jeg taler et fint rigsdansk.
Lene
så venligt på ham, før hun igen konsulterede journalen.
-	Okay.
Det er bare de der stemte s’er.
Der står ikke noget om det her.
Vi finder ud af det, som sagt.
Tanya iagttog med tilbageholdt åndedræt det rene, klare had i Gordon Nimbs ansigt.
Politiinspektør Lene Jensen fandt et bilag i bunken, støttede hagen i hånden og skimmede indholdet.
Så så hun næsten beundrende på Gordon Nimb.
-	Den her mentalerklæring er alligevel ... ja, ret enestående, må man da sige.
-	Er den?
Min lorteadvokat vævede bare en masse lort af s-sig.
Hvad s-står der?
Lene Jensen smilede venligt.
-	Konklusionen er ikke ligefrem smigrende, Gordon, det er den ikke.
Så klappede hun bilaget sammen.
- Nå, men syv fine kvinder og piger, Gordon.
Og det er på sin vis rigeligt.
Men hvor mange er der egentlig?
Det betyder ikke noget for din retssag eller strafferammen, så du kan bare fortælle løs.
Jeg er simpelt hen nysgerrig.
Vi ved begge to, at der er mange flere derude.
Du har haft travlt, du har haft en del år til det, og du er ret dygtig.
Nimb stirrede grådigt på kvinden på den anden side af bordet.
Tanya vidste, at Gordon Nimbs naturlige testosteronniveau lå i toppen af normalområdet, hvilket han havde til fælles med en del voldtægtsforbrydere og kvindemishandlere.
Derfor var kemisk kastration undertiden så effektivt.
Ulve blev til får.
Hun følte en slags slægtskab med politiinspektøren, fordi hun nu sad med selvsamme sagsomslag foran sig.
Gulnet og falmet langs en kant, der var blevet udsat for dagslys i årenes løb.
Lene Jensen var bevæbnet med et stort viskelæder og to blyanter.
Af og til noterede hun et par ord i sagen.
At skrive med blyant var godt fundet på, tænkte Tanya.
Man kunne altid viske upassende eller subjektive notater ud igen, hvis nogen bad om aktindsigt.
Nimb sendte Lene et gult smil.
De kødfulde læber blev fugtet med en tungespids.
-	Jeg kan lugte din kusse.
Tanya trykkede på pause og bed hårdt sammen om tyggegummiet.
Lene Jensen hævede ikke et øjenbryn, mens Tanya
ville have kvast Nimbs strube, hvis hun havde siddet i politiinspektørens stol.
Hun opsøgte vandkøleren ude på gangen, drak langsomt to glas og sundede sig.
Hun bød lyden af kimende telefoner, knitrende printere og trafikken af kolleger velkommen.
Hun udvekslede endda et par bemærkninger med forbipasserende og så Kadeem længst nede ad gangen, da han forsvandt ind på afdelingen for elektronisk overvågning, hvor Tanyas bedste veninde Johanne arbejdede som analytiker og aflytter.
Hun følte sig overbevist om, at han ikke havde set hende.
Så skuttede hun sig, krøllede plastikbægeret sammen og smed det i spanden ved siden af vandkøleren.
Hun stod et øjeblik og betragtede de talende hoveder på gangen og bag kontorernes glasvægge — og følte sig som altid udenfor.
Tanya ønskede i lange stræk kun sit eget selskab, noget, der var genstand for familiens overflødige bekymring.
Men hun havde sjældent noget nyt at fortælle.
Hun havde haft Christian engang.
De var flyttet sammen, og hun var blevet gravid.
Så opdagede hun, at han var hende utro, og hun pakkede efter tilståelsen samme aften sine ting ned i et par IKEA-poser, flyttede hjem til sine forældre, fik en abort og så ham aldrig igen.
Men det var en del år siden.
Hun holdt af at rejse alene.
Fortrinsvist til Mellemøsten og især til Israel, Libanon og Jordan.
Hun elskede at fordybe sig i arkæologien og historien derude.
Opsøge de bibelske steder, øve sit ubehjælpsomme arabiske og hebræiske.
Hun besøgte altid et par israelske vinbønder, som hun efterhånden kendte godt, en amerikansk rabbiner og en arabisk kvindelig læge, der arbejdede i flygtningelejrene.
Noget stod på spil.
Noget almenmenneskeligt udfoldede sig på trods i regionens forrykte, politiske trykkoger: gæstfrihed, tid og nysgerrighed.
En dag ville hun selv bo der, havde hun besluttet.
Israel, Jordan eller Libanon.
Det blev mere og mere påkrævet.
Så satte hun sig igen på kontorstolen og efterlignede ubevidst Lene Jensens positur med hagen hvilende på sammenflettede fingre
- Kan du virkelig lugte min kusse?
Det er så flot.
Men hvis vi kan se bort fra gensidige komplimenter et øjeblik, så vil jeg stadig gerne vide, hvor mange du har voldtaget.
Jeg er sikker på, at du kender antallet, at du har bogført dem og husker hver eneste.
Du er en samler, Gordon, for det meste deres trusser, undertiden et par fine stiletter.
Lidt trøst til de lange, ensomme vinteraftener, går jeg ud fra.
Der manglede altid noget undertøj.
Gordon Nimb lo højt, og lyden blev transmitteret rent til Tanyas øretelefoner.
—Du har ingen fucking anelse, Lene. Tru-sser, G-strenge, sko
... Jeg beholdt ikke halvdelen.
—	Hvad mener du med, at jeg ikke har nogen anelse?
Det halvlange hår blev med en utålmodig bevægelse trukket bort fra Gordons ansigt.
—Du er spejlblank.
Det var slet ikke det, det drejede sig om.
Lene Jensens øjne blev større.
—Var det ikke?
Gordon stablede docerende fingerspidser mod hinanden.
—	Du vil altid traske rundt i din lille kasse.
Jeg er ikke inde i din lille kasse.
Jeg er fri.
Jeg er en falk, og de var bytte.
Undertøj!
Meget mere end det.
Lene gentog trægt spørgsmålet: - Men de manglede ikke andet, Gordon?
Han betragtede hende, som tilhørte hun en inferiør, præindustriel stamme, og sugede coladåsen tom med en utålmodig hovedrysten.
De lænkede, stærke hænder strakte sig over
bordpladen mod politiinspektøren.
Så begravede han ansigtet i dem.
Så på sine håndflader og snusede ind.
-Jeg kan lugte dem.
De rene.
De beskidte.
Men de mistede meget mere.
Lene bevægede sig også fremad.
Albuerne hvilede på bordpladen.
Tonefaldet var benovet og sagtmodigt, som sad hun ved foden af prins Siddharthas lotustrone og drak visdom, i det omfang hendes enkle hjernevindinger nu tillod.
-	Fortæl mig, hvad de mistede, Gordon.
Du er jo intelligent, ved jeg.
Det samme siger psykiaterne.
Du læste astronomi på universitetet, astrofysik.
Du forstår universet, hvide dværge, Hestehovedtågen, forvrængning af tid og rum i sorte huller.
Faktisk beundrer jeg det ved dig.
Det er interessant.
Gordon Nimb så ned i bordet.
Så fejede han hendes ord af banen.
-	Ja, men det var før.
-	Før hvad?
Han så vagtsomt på hende.
-	Før jeg mødte nogen, der var så meget klogere end jeg.
Nogen, som fortalte mig, hvad jeg inderst inde var og kunne blive.
Som så mig.
-	Hvem er denne vise person?
-	Det ville jeg ikke fortælle dig i hundrede liv.
-	OK.
Men så fortæl mig, hvad kvinderne mistede.
Gordon Nimb lo af en privat spøg.
-	Alt.
De mistede det hele, og de blev præcis det, de var: ofre.
De vil altid være ofre.
-	Javel.
-	Jeg vil gerne tilbage til min celle.
-	Du har undsagt dig advokatbistand, så du kommer tilbage til din celle, når jeg er færdig med dig og ikke før.
Så hvor mange er der, Gordon?
-Du får aldrig de s-stumme ind i en retssal.
Selvom hun ikke havde sovet mere end et par timer i nat, var Tanya som hypnotiseret af forhøret.
-	De stumme?
Gordon smilede triumferende: - Det var dem, jeg satte mest pris på.
Friske kusser.
Uberørte.
Jeg bliver altså lidt liderlig nu.
-Du kan hive i fjederen de næste syv til ti år og lade dig røvpule så meget, du har lyst til, i fængslet, Gordon.
-	De samler sig bestemte steder.
Det er som at stjæle s-slik fra en blind.
Og de er stumme ...
-Ja, det siger du jo.
Lene satte en hånd på issen, den anden på siden af halsen og udløste en serie smæld fra halshvirvelsøjlen.
Hun sukkede lettet.
Så kom turen til resten af ryggen og skuldrene.
Så så hun igen ned i papirerne.
-	Det lader til, at du er meget stolt af dig selv, mumlede hun uden at se op.
-	Og hvorfor s-skulle jeg ikke være det?
I fangede mig jo ikke, og jeg gjorde det her i årevis.
Det så ikke ud, som om hun hørte ham.
Så løftede Lene blikket.
-	Undskyld, tænkte lige på noget ... Hvad sagde du?
Nu var hans hænder knyttet, bemærkede Tanya.
Så smilede hun, da hendes blik faldt på et af Lenes notater øverst på en side, der indeholdt en ligegyldig liste over effekterne i Nimbs besiddelse, da han blev arresteret:
Hiaste sovepose og drilrzkecluu/vte til Maria.
Maria?
Havde Lene en datter?
-	Jeg sagde, at jeg var stolt af mig selv, for helvede, råbte Nimb.
- I fangede mig ikke.
En fure kom til syne mellem Lenes øjenbryn.
-	Nu forstår jeg dig altså slet ikke, Gordon.
Hvad fanden kalder du så det her?
Hotel Hilton?
Vi fangede dig jo.
Hun så
bekymret på Gordon.
- Har du det godt?
Skal jeg sende bud efter noget, en sandwich eller ...
-Jeg har det fint, og fuck dig!
-Jeg prøver sådan set bare at være venlig.
Hun lænede sig tilbage og drak en slurk kold kaffe fra et papkrus.
-Men ...
Gordon Nimb havde tiltagende svært ved at beherske sig, tænkte Tanya, og selvom solen skinnede uden for vinduerne, selvom loftslyset var tændt inde på kontoret, var der yderst i hendes synsrand et mørke: det unaturliges mørke, en flænge revet i den blå himmel ud til alt det sorte.
Gordon Nimbs virkelighed var ufattelig.
Tanya opdagede, at hun kneb sig hårdt i låret over venstre knæskal.
Hun slap ikke taget.
Nimb tog sig med besvær sammen.
En lakrød plet stod nu tydeligt tegnet på det kindben, der vendte mod kameraet.
-	Men hvad? spurgte han.
Lene studerede ham nøje.
Så rystede hun på hovedet med et stort smil: - Jeg forstår bare slet ikke det her, Gordon.
Du kan jo godt lide at bide dem, ikke?
Jeg tænker bare på, hvor smart er det lige, når man uden videre kunne identificere dig fra bidmærkerne?
Hun lo indforstået og slog ud med hænderne: - Det er sgu da lidt hjernedødt.
Jeg tænker bare ...
for én, der har gået på universitetet og alt muligt, og som plejer omgang med en halvgud, og ...
Nimbs metalstol rutsjede bagover og faldt til gulvet, og Tanya rev hovedet tilbage fra skærmen.
Med spyttet flyvende fra læberne og fortrukket ansigt kastede Gordon Nimb sig frem over bordet, der var det eneste, der adskilte hans hænder og tænder fra Lene Jensens hals og ansigt.
Tanya stirrede med åben mund.
Nimb havde tilbagelagt tre fjerdedele af bordets længde, da kæden, der var fastgjort til håndjernene, blev stram
som en klaverstreng, og han bankede ansigtet ned i bordpladen, hulkende af raseri.
Det, der var mest interessant ved optrinnet, var politiinspektørens reaktion: Lene Jensen rørte sig ikke ud af flækken.
Hun måtte have vidst på millimeter, hvornår kæden ville bremse Nimb.
Tanya havde aldrig været så imponeret af noget menneske.
Lene Jensen så på kameraet i loftet, førte en pegefinger over struben, samlede sine papirer sammen og kastede papkruset i en affaldsbeholder.
Nimb lå hen over bordet.
-	Jeg finder dig, din forpulede kælling.
Jeg skal nok finde dig, hører du ...
Lene rejste sig og så medfølende på ham.
-	Jeg skal sørge for, at der er én, der venter på dig.
Mandag formiddag
Da uret på kaminhylden havde slået tre timeslag denne morgen, havde Jakob opgivet den ulige kamp mod tvivl, skyld og skam og forsynet sig med to sovepiller skyllet ned med et glas vand.
Nu vendte han sig mod sin evigt forbandede, kimende telefon på bordet og opdagede, at han fuldt påklædt var faldet i søvn på sofaen.
Han blinkede, sank og betragtede sløvt rækken af forfædre på væggene: oliemalerier, der blev mørkere ned mod syttenhundredetallet.
Nordstederne havde været slavehandlere, storkøbmænd, kaptajner, navigatører, astronomer, opdagelsesrejsende og admiraler - skæbnebetvingere - og alle syntes de at betragte ham med misbilligelse.
Hans tunge smagte som indersiden af en fribryders skridtbind.
Jakob stirrede trodsigt tilbage på forfædrenes gigantiske kindskæg og tilknappede uniformsjakker på en baggrund af fuldriggede koffardiskibe med Dannebrogsvimplen vajende meterlangt fra agterspejlet.
Man kunne næsten høre sejlene smælde i sydøstpassatens evige vinde.
Den sidste af de store søfarende var James Jeremias Nordsted.
Han havde faet bygget klipperen Ærens Pris i 1865 på samme værft i Dumbarton, som den legendariske te-klipper Cutty Sark fik lagt kølen af skibsbyggeren Hercules Linton.
Fire master, enogtres meter fra bovspryd til hæk og det hurtigste fartøj, der nogensinde havde kløvet de syv have.
Ærens Pris havde smadret alle hidtidige
hastighedsrekorder på de store destinationer - indtil Cutty Sark sejlede ud fra floden Leven i Skotland.
Jakob var den første ældste søn i fire hundrede år, der var blevet på land, til farens og onklernes usigelige græmmelse og fordømmelse, og han var i stedet gået ind i hæren.
Og han fik kvalme alene ved tanken om navnet på James Jeremias’ skib.
Nordstedernes nåde og skæbne var én gang for alle indrammet af familiens motto:
Je Responderay.
Jeg svarer.
Der var ingen anden tilladelig vej.
De to satans ord fandtes allevegne i huset.
Indgraveret i sølvtøjet.
Malet med svungne bogstaver på den særlige udgave af Flora Danica-stellet, som familien havde bestilt på Den Kongelige Porcelænsfabrik.
På små messingskilte i bunden af alle malerier i huset.
Broderet i linned og duge, i servietringene af tretårnet sterlingsølv.
Tatoveret ind i nyfødtes små sjæle og DNA.
Også hans eget.
Meget få mennesker ville have nogen som helst idé om, hvad fanden han snakkede om, hvis han prøvede at fortælle dem om familiens ære.
Hvilket han selvfølgelig aldrig forsøgte - ikke engang med Tanya.
Mottoet, som oprindelig stammede fra Denys Finch Hatton, var blevet adopteret af Jakobs tip-tip-oldemor, der var kusine til baronesse Blixen, som også havde antaget mottoet.
Men hvad ville alle de velærværdige kaptajner og admiraler have stillet op, hvis de selv havde haft en søn på seksten, der var blevet narkoman?
Der var kun ét svar:
Sæt ham til søs.
Enten ville han et sted på de vindløse breddegrader omkring Ækvator have fået nok og en sen, stjernelys aften stillet sig op på rælingen med et stykke ankerkæde fastgjort om livet med en sjækel stjålet fra sejlmagerens værksted og være trådt ud i det dybe blå.
Eller han ville have udstået tingene, som de nu var, have kæmpet sig igennem, fundet ud af, hvad familien ventede sig af ham; var blevet en pålidelig og selvsikker ung mand, der aldrig så sig tilbage.
-	Rend mig i røven, mumlede han.
Fingeren var gledet på telefonens skærm og havde afbrudt opkaldet, så han måtte selv ringe op.
-	Hvad?
Poul?
Chefpolitiinspektør Poul Wilhelmsens bedragerisk blide, artikulerede stemme fik Jakob på benene.
Han slog skinnebenet mod sofabordet.
-	Helvede og patter!
Pis!
-	Er det et dårligt tidspunkt?
-	Av!
Jo ... nej.
Hvad var det?
-	Hvordan går det, Nordsted?
Jeg hørte, at du havde meldt dig syg.
Er du syg?
Birthe er bekymret.
Det er første gang, det er sket, så vidt hun husker.
-	Influenza, mumlede Jakob og var forstyrrende bevidst om, at han talte til en person, der var mere fintmærkende end alverdens løgnedetektorer.
Han glippede med øjnene, gik ud i køkkenet, mærkede forfædrenes øjne i nakken hele vejen og tændte for den kolde hane.
Han drak tre glas vand så stille som muligt.
-	Hm, nå, men jeg går ud fra, at du har hørt, at en gammel bekendt af dig, Gordon Nimb, blev dræbt på den mest bestialske måde tidligt i går morges ...
Jakob svajede.
Kunne ikke bestemme sig til, om han skulle kaste op i køkkenvasken eller ej.
Ekskonen Laura havde valgt håndlavede fliser fra Made a Mano til væggene, og han hadede dem.
De havde kostet en konges løsesum, og han havde aldrig været i stand til at skelne dem fra fliser i Silvan til en brøkdel af prisen.
-	Helvede er lige blevet opgraderet, sagde han.
Han forsøgte uden særligt held at gøre stemmen influenzaagtigt hæs og snøvlende.
Wilhelmsen var ikke et menneske, der påskønnede frivoliteter.
Han talte derfor bare videre: — ... Og at konen, Mila Brandeis, var ved at stille træskoene i samme ombæring?
Kunstneren.
Det sidste ord blev udtalt, som havde Wilhelmsen lige fundet brusk og lidt pels i sin spandauer.
Jakob havde tordnende ondt i hovedet, var kvalmende bagstiv, samtidig med at han desperat vidste, at Wilhelmsen forstod at sondere og evaluere ethvert af hans ord, betoninger og antydninger.
Chefpolitiinspektøren havde ører som en los.
Hvis Wilhelmsen fik færten af noget ureglementeret, måske ligefrem ulovligt, var man fortabt.
Han var storinkvisitoren Tomås de Torquemada gange femogtyve.
Ikke en plet måtte sættes på hans afdeling.
Officielt.
Lige nu var Jakob inderligt ligeglad.
De havde kendt hinanden i tyve år, og Wilhelmsen skyldte ham ikke så lidt, både over og under den tynde røde linje: Det, man vidste, og det, man kunne bevise.
—	Jeg er ked af at høre, at hun overlevede, mumlede han og nedsvælgede endnu et glas koldt vand.
Hvis der havde været et tidspunkt i hans karriere, hvor han havde brug for en klar hjerne, var det nu.
Stilhed.
—	Well, jeg har ikke lyst til at tærske langhalm på det, Jakob ... men var det dig?
Du nærede ikke ligefrem absolut kærlighed til ægteparret.
Beskyldte dem for de værste ting, så vidt jeg husker.
Jakob vendte tilbage til stuerne, trak gardinerne fra og trådte et skridt til side for at undgå den forbandede sol, der vældede ind.
—	Mig, der hvad?
—	Begik udåden, Jakob.
Hvad fanden tror du, vi taler om her?
—	Selvfølgelig var det ikke mig.
Ikke fordi jeg ikke har haft lyst til det mange gange, og vedkommende, hvis han eller hun en dag identificeres, fortjener at få opkaldt en boulevard i en europæisk storby efter sig.
Wilhelmsen pustede over en overflade.
Sikkert dagens femte kop kaffe.
Han var uhelbredeligt koffeinafhængig på trods af blodtrykket og mavesåret.
-	Er du sikker?
Jakob lo tonløst: - Ret sikker.
Jeg tror, jeg ville have husket det.
En lang og svagt susende stilhed.
Chefpolitiinspektøren tænkte.
-	Er jeg mistænkt? spurgte Jakob.
-	Nej ... ikke for øjeblikket.
Men det er ikke undgået folks opmærksomhed, at du måske havde ret travlt den pågældende nat, og jeg vil da gerne have din egen forklaring, inden der opstår rygter, og sagen ligefrem skal refereres videre til anklagemyndigheden.
-	Hvad mener du præcis, Poul?
Wilhelmsen sukkede, og Jakob kunne næsten se sin gamle ven trykke fingerspidserne mod sit mellemgulv bag en af de pæne, hvide skjorter, som fru Wilhelmsen vaskede og strøg på femogtredivte år ude i murermestervillaen i Brønshøj.
-	Det, jeg mener, Jakob, er, at hvis nogen fortæller mig, at en uidentificeret, to meter høj og hærdebred person stiger ud af en mørkegrå Honda Accord midt om natten på en gade i Nordvest, gør sin entre i en velkendt distributionscentral af bevidsthedsændrende og ulovlige stoffer bestyret af yderst voldelige kurdere, men alligevel sender pushere til Bispebjerg Hospital med brækkede lemmer, dog uden selv at fa en skramme ... ja, så tænker man uvilkårligt på dig, kære ven.
Og ikke kun undertegnede.
Stedet blev faktisk overvåget af bandeenheden fra et autoværksted på den anden side af gaden.
Kamera og lyd.
Men ikke et genkendeligt ansigt, desværre.
Hættetrøje og baseballkasket.
Jeg hader dem.
Jakob gik tilbage til køkkenet, tændte elkedlen og puttede tre skefulde Nescafé i kaffekruset.
-	Nå, men det var ikke mig, sagde han jævnt.
- Blev et navn nævnt af røvhullerne?
De sladrer jo fucking nonstop som en mågekoloni over deres mobiler.
-	Ingen navne, indrømmede Wilhelmsen.
- Men jeg selv, og en del andre, ved, at du ejer en mørkegrå Honda Accord, som du anvender, når det er for koldt eller regnfuldt til dine elskede Jaguarer, og der er en risiko for, at de bliver forkølede.
Hvilket var sandt nok.
-	Det er ikke en sjælden bil, sagde Jakob og hældte kogende vand i kruset.
- Nummerplader?
-	Stjålet fra en parkeringsplads foran Fields for tre dage siden, oplyste Wilhelmsen lakonisk.
Jakob ledte efter sine cigaretter og drak kaffe.
-	Nå, men hvad skulle jeg i en narkobule?
Medmindre de også indsmuglede ubanderolerede single malts.
Skal jeg tage Nimb-sagen?
-	Der er sat et hold på den, og du skal bare passe din influenza.
Drik noget rom i sort te, kandis, lidt mere rom, ingefær i skiver og citron.
Det hjælper ikke en disse, men det er tilladeligt.
-	Hvilket hold?
-	Kadeem og Tanya Nielsen.
-	Tanya?
Er
hun
ikke
for ung til den slags?
Der lød en dyb indånding i den anden ende.
-Jeg ved udmærket, at vi to har kendt hinanden længe og skylder hinanden en hel del, men lad være med at udfordre min tålmodighed og betvivle min dømmekraft, Nordsted.
-Jo, men ...
-	Ikke flere mener!
Tanya er ny, men Kadeem er dygtig, og han bad specifikt om hende.
Og han har ret, der er ingenting på gerningsstedet.
Hun er en menneskelig labrador.
Det siger alle.
Hun har X-faktor, og det burde du sgu da være den første til at indse.
Tid til tilbagetog.
-Hun er rigtig god, indrømmede Jakob.
-	En sidste ting:
Lad være med at blande personlige følelser ind i det her.
Kadeem kender Nimb fra A til Z. I har
jo altid ment, at han stod bag det afskyelige mord på Rose Caspersen.
-	Jeg køber ingefær og citroner.
-	God dreng.
Og læs så lige morgenaviserne, okay?
Nimbs enke slog åbenbart ikke hovedet hårdt ... nok.
-	Hvad mener du.
-Hun fodrer de sultne og som sædvanlig komplet ukritiske journalister med sin teori om, at det var én fra politiet, der slog hendes elskede ihjel.
-	Pis!
Jakob lagde mobilen fra sig og slog knytnæven gennem en af de kostbare skabslåger.
Han suttede på knoerne og bandede flydende på tre forskellige sprog, inklusive pashtu.
Han var en skændsel for alle, allermest for sig selv.
Stadig småbandende iførte han sig løbetøj ude i entreen.
Han havde til hensigt at straffe sig selv på halvmaratondistancen.
Tanya havde siddet så længe foran computeren, at ansigtshuden strammede, og alt var tonet i gråskala.
Hun havde læst retsdokumenter, påstande, vidneforklaringer, og hun havde til kvalmegrænsen gennemgået det retsmedicinske materiale, set alle billederne af Gordon Nimbs varemærke: dybe bidsår i ofrenes venusbjerge, de ydre skamlæber og inderlår.
Ar, der ville forblive livet ud, medmindre man fik foretaget plastisk kirurgi.
De syv ofre var mellem sytten og otteogtyve år gamle, var alle hvide og færdedes på Vestegnen, da de blev overfaldet og voldtaget: når de var på vej hjem fra fester, venindemiddage, aftenhold på hospitaler, gik fra togstationer eller luftede hunden tidlige vintermorgener.
Hun havde printet satellitfotos ud fra Google Maps, markeret gerningssteder og datoer igennem en periode på fire år, hvor Gordon Nimb havde huseret.
Nogen rørte ved hendes arm, og hun for sammen.
Hun havde ikke engang opfanget Kadeems duft, så træt var hun.
Politikommissæren smilede og satte et kaffekrus foran hende.
—	Mælk og sukker, ikke?
—	Tak.
Det er godt husket, mumlede hun.
Han trak en stol frem og lod sig falde ned i den.
Han så lige så træt ud, som hun følte sig, drak af sit personlige kaffekrus og så ud ad vinduet.
—	Hvad sagde de inde på Retsmedicinsk? spurgte Tanya.
-	Egentlig ikke noget, Hans Schmidt ikke allerede havde konkluderet.
Så var der lidt spænding, da en metansonde ude ved Gordons hus begyndte at vræle, Montezumas skat eller nedgravede lig, men det viste sig at være en død ræv.
Tanya så afventende på ham, men ræveådslet var åbenbart den eneste nyhed, der var værd at nævne.
Hun prøvede at smile: - Nå, men der er vel intet som et helt tomt lærred, der kan fa tankerne i gang.
-	Hvilke tanker?
-	Jah ... næ.
Du har ret.
-	Mit gæt er, at du ikke sov meget i nat, kommenterede han.
-	Åh ... Hun førte ansigtshuden tilbage fra kindbenene med fingerspidserne.
— Jeg ligner lort, ikke?
-	Overhovedet ikke, det er bare det, at du har forskellige sokker på.
Jeg er detektiv, ved du.
Hun strakte benene frem og kiggede ned: én glad stribet strømpe som hendes mor havde strikket, og én sort sok.
-	Shit.
Så lo hun: - Du har ret.
Jeg er smadret.
Jeg kan ikke sove.
-	Velkommen i klubben.
Hvad har du foretaget dig? spurgte han.
- Jeg håber sgu, du har haft flere lyse øjeblikke, end jeg har.
-	Båndene fra forhørene.
Det sidste forhør blev foretaget af Lene Jensen.
Kendte du hende?
-Det var noget før min tid.
-	Hun er så god, udbrød Tanya.
Han smilede over hendes ungdommelige begejstring.
-	Helt sikkert, det siger alle, der har kendt hende.
Hun klikkede optagelserne frem.
Kadeem lænede sig tilbage.
Drak kaffe i små slurke.
Ansigtet var ubevægeligt, mens øjnene udtrykte den forventede lede ved Gordon Nimbs tilstedeværelse.
Stolen rutsjede bagover med en metallisk skramlen, Gordon Nimbs lænkede hænder strakte sig i hadefuld attrå mod den ubevægelige politiinspektør.
Så blev bevægelsen bremset, som
havde en usynlig instruktør skreget CUT!, og Nimbs ansigt slog ned i bordpladen i det lille forhørslokale.
Tanya bemærkede med tilfredshed, at Kadeem også trak hovedet tilbage, da Gordon Nimb gjorde sit udfald.
-	Det må have gjort ondt, det der, kommenterede Kadeem ikke uden skadefryd.
Nimb blødte fra begge næsebor, da han svimmelt løftede hovedet fra bordet.
En fortand manglede.
Den glimtede hvidt og rødt på den mørke bordplade.
Så strøg han sig over skægstubbene.
-	Det er faktisk inspirerende, selvom jeg har set det en del gange efterhånden.
Tanya vendte sig ivrigt mod ham.
-	Jo, men så du hans ansigt, da hun blev ved med at spørge til antallet af ofre?
Ud over de syv, der gik i retten?
De stumme.
Hvad mente han med det?
-	Aner det ikke.
-	Mørketallene.
Vi ved alle sammen, at han angreb og voldtog så mange flere, ikke?
Med en faktor tre til fem.
Det siger alle lærebøgerne.
Han var derude i årevis.
Kaflfekruset med I ¥
DAD skjulte et øjeblik Kadeems ansigt.
-Sådan er det jo som regel.
Tanya begreb ikke ligegyldigheden.
-	Så, hvem er de? spurgte hun igen.
- De "stumme”?
-	Det giver ikke umiddelbart nogen mening for mig, Tanya, men du må huske én ting: Gordon Nimb var sindssyg.
Det er vi ikke.
Med en overbevisende imitation af Gordon Nimbs stemme, der fik Tanya til at knække sammen af grin af ren overraskelse, råbte han pludselig: - “Jeg er ikke inde i din lille kas-sse.
Jeg er fri.
Jeg er en falk ...
-	Fuck, Kadeem, hvorfor blev du ikke standupper!
Han smilede genert.
-	Jeg var faktisk en drivende kraft bag studenterrevyen på uni.
-	Gik du på uni?
-Ja da.
Læste jura i fire år før politiet.
Glimrende karakterer, hvis jeg selv skal sige det.
Tanya rystede på hovedet.
- Men hvorfor fanden ...?
-	Jeg mødte min kone.
”Der var så meget klogere end jeg, som fortalte mig, hvad jeg inderst inde var og kunne blive.
Som så mig.
”-	Stop så!
Han trak på skuldrene.
-Jeg kunne pludselig ikke se det for mig.
Corporate fluffer for storkapitalen?
-	Du kunne være gået til anklagemyndigheden.
-Ja, måske.
-	Nå, men du er fandeme god til stemmer.
Hvordan går det med de potentielle motivholdere: ofre og pårørende?
-	Fremad.
Tanya lænede sig tilbage: - Jeg kan ikke lade være med at tænke på, hvor meget de kvinder, der vidnede mod Nimb, krævede af sig selv.
-	Nej, det må have været ...
Hun så betydningsfuldt på ham.
-Og så er der alle dem, der faktisk blev voldtaget i perioden, anmeldte det, men så trak sigtelserne tilbage.
-	De kan have alle mulige grunde til det.
Hensynet til sig selv, deres arbejde, måske, deres familier, sagde Kadeem.
-	Selvfølgelig.
Men jeg ville gerne interviewe dem om deres bevæggrunde.
-Jeg har brug for en smøg, sagde han.
-	Og jeg har brug for en mundfuld frisk luft.
Kom.
De fandt en øde balkon i tredjesals højde på bagsiden af bygningen og lænede sig mod gelænderet.
Kadeem holdt sig hensynsfuldt til læ for Tanya, så cigaretrøgen ikke generede hende.
-Jeg anede ikke, at du røg, Kadeem.
Han så på cigaretten.
-	Det er sådan on and off, du ved.
Hvad med dig?
-	Det ville nok slå mig ihjel.
Men en gang imellem kunne jeg godt have lyst.
-Nå ja, din næse ...
Men med hensyn til de mandlige pårørende til de syv voldtægtsofre er vi ved at have et overblik.
Indhente de sidste alibier, men jeg tror, de er en nitte.
-	Tidligere straffede?
-	Et par fartbøder.
De er helt almindelige.
Anstændige.
Selvom de kun var ved efterforskningens indledning, mærkede
Tanya en vis afmægtighed tage sig i besiddelse.
Alle vidste, at de første otteogfyrre timer efter et mord var absolut afgørende.
Man fik dem aldrig tilbage.
Efter to døgn glemte folk detaljer.
De kunne ikke længere huske, om det var en blå eller en sort bil, de havde set, om nogen bar en mørk vindjakke eller slet ingen jakke.
Om de ankom på cykel eller red på en kamel.
-	Med hensyn til voldtægtsofre, der fik kolde fødder et sted i processen...
måske er det en meget god idé at tale med dem.
-	Det gør jeg så.
Hvad med Schmidt?
Har du talt med ham? spurgte hun.
-	De er stadig i gang med støvsugerposer, en milliard fingeraftryk, afløbsror og vandlåse.
Hår, skæl og fibre.
Det tager nok nogle dage.
-Så hvad har vi? spurgte hun.
-	Et lig.
Et bevidstløst vidne.
Han knipsede skoddet ned på ryggen af en sagesløs due på parkeringspladsen.
Fuglen lettede med en overrumplet flaksen.
Så tændte han en ny og tog solbriller på.
Tanya løsrev sig fra studiet af politikommissærens filmstjerneprofil.
-	Så ingen ved noget, sagde hun.
-	Nogen ved noget.
-	Morderen og Mila Brandeis.
-	Ja, men man kunne waterboarde hende fra nu af til juleaften, uden at hun ville sige noget.
Så vil hun hellere tage sagen i egen hånd.
-	Hvad mener du?
-	Gå efter den, hun mener er den skyldige.
Det skulle ikke undre mig.
-Du har sikkert ret, sagde Tanya.
- Kadeem ...
den der pige, Rose?
Pigen i containeren.
Kadeem slap rækværkets tykke stålrør, som var det gloende, og stak i stedet
hænderne i lommerne.
- Jeg har tænkt på, hvornår du ville spørge.
-	Jo, og jeg skal selvfølgelig nok læse op på sagen, men du var der.
Sammen med Jakob.
Kadeem nikkede bekymret.
Stemmen blev monoton og upersonlig.
-	Maj for otte år siden, faktisk kun tre måneder før Gordon blev nappet under den sidste voldtægt nede i Troldeskoven af et par resolutte crossløbere.
Rose blev snuppet direkte fra fortovet, da hun var på vej hjem fra skole på Østerbro klokken tre om eftermiddagen.
Den enkleste forklaring er, at hun gik
forbi en kassevogn og blev trukket ind i lastrummet, hvor hun blev slået bevidstløs, truet til at tie stille eller bedøvet.
Gordon og Mila ejede en blå VW-kassevogn.
Ingen vidner, hvilket er fucking utroligt.
Det notoriske Gordon-held.
Alle blev sat på sagen.
Al afspadsering, ferie og orlov blev suspenderet, men vi kunne ikke finde hende.
Så dukkede liget op tre uger senere i Nordhavn i en skibscontainer fra et konkursramt shippingfirma.
Den havde stået der et par år og var sikkert glemt af alle.
Kadeem foldede armene om brystet og lænede sig mod murværket.
-	Hvordan?
-	En truckfører var i gang med at stable tomme containere.
Der var i hundredvis af dem.
Det var en ren tilfældighed, ellers kunne hun have ligget der endnu.
Et leje i et af gaffeltruckens baghjul gik i stykker.
Han slukkede for motoren, steg ud og kiggede nærmere på hjulet.
Og så lugtede han hende.
—	Stakkels mand.
-	Helt sikkert.
Så bed han containerens hængelås over med en boltsaks.
Græsset var vokset op til knæhøjde, og containeren havde sat sig i gruset, men alligevel kunne man se, at dørene for nylig var blevet åbnet og lukket flere gange.
Han åbnede dørene og kiggede ind.
Han fik tilkendt førtidspension et halvt år senere og var sygemeldt, indtil han fik sin pension.
Jakob og jeg var de første fra NEC.
Det var også en tilfældighed.
Vi var bare på kontoret, da det blev meldt, så vi fik den.
Kadeem fumlede med cigaretpakken.
—Var teknikerne derude?
-	Hans var på pletten, og de var gået i gang, da vi ankom.
Liget var kørt væk.
Vi så hende selvfølgelig senere ... det ...
—Men de fandt aldrig noget brugbart, vel?
—	Nej, og det var jo sindssygt.
De havde holdt Rose i live i mindst ti dage på kiks og mælk, mens de gjorde de ting ved hende, men nej, de var meget, meget dygtige.
Påpasselige.
De
havde hele tiden spulet containeren igennem med klorin, men alligevel.
Gruset udenfor var mættet med klor.
Tanya kunne forestille sig, hvordan Jakob ville reagere på et barnemord på sin vagt.
Hun havde set fotos fra udstationeringerne med Livgarden i Irak, Bosnien og Afghanistan.
Det alvorlige, vagtsomme midtpunkt blandt smilende danske, unge soldater.
Selv når de var hjemme i lejrene, på restauranter, på barer på de amerikanske baser, når alt ellers var roligt, og hans folk benyttede pausen til at slappe af og tænke på andet end vejsidebomber, Taliban, kampene og lemlæstede eller døde kammerater.
Jakob tillod sig ikke den luksus.
Han passede på sine mænd og kvinder.
Altid.
-	Hvorfor begyndte I at mistænke Gordon og Mila?
-	Som alt andet i den sag var det også en tilfældighed.
En kvik motorcykelbetjent havde vinket dem ind til siden i Nordhavnen et par uger tidligere, hvor Rose endnu var i live.
Defekt baglygte.
Han kørte nummerpladen igennem.
Det var deres blå VW-Transporter.
Nimb kørte, og Mila sad ved siden af, og de blev standset to hundrede meter fra containerpladsen.
Da Jakob fandt ud af det, fik han varevognen skilt ad i atomer.
Men ikke en skid.
Ingenting.
De var for øvrigt begge to kron-ragede, hvilket var endnu en lille ting, der fik os til at mene, at det var dem.
Der var ikke et menneskeligt hår fra andre end Rose i den container.
-	Det legendariske Gordon-held?
-	Præcis.
Så var der en ældre fyr, som var ved at restaurere en sejlbåd på et værft overfor.
Han var sikker på, at han havde set en hvid varevogn af samme mærke derude.
Også når han tog hjem sent om aftenen.
-	Kunne de have spraymalet vognen?
Kadeem smilede hårdt: - Jakob fik den sandblæst.
Den var bare mørkeblå ind til pladerne.
Han var så rasende.
Utilgængelig.
Du kunne ikke tale med ham.
—	Det kan jeg forestille mig.
Så lo han sarkastisk.
—	Det sjove ved det ... altså det tragisk sjove, var, at staten blev nødt til at købe en spritny Transporter til Gordon, da man ikke kunne rejse sigtelse.
Det var den, du så ude på Ravnsnæs.
Et par hvide måger klippede forbi, steg til vejrs mellem bygningerne og tegnede ubesværet fine geometriske figurer på den blå himmel.
Tanya så efter dem, til de forsvandt.
Så rømmede hun sig forsigtigt: - Så hvordan var det?
En sky gik for solen som på stikord.
Kadeem klikkede solbrillerne sammen og stak dem i brystlommen.
Han så længe på hende.
Pupillerne var blæksorte i regnbuehindernes grønne og gyldne filigran.
Næsen var lang og fintformet og næseborene dråbeformede.
—Du vil ikke vide det, men du kan selvfølgelig forestille dig noget af det.
- Der stank.
Rose Caspersen havde været død i næsten fjorten dage i den stålcontainer, der må have været som en bageovn i solen.
Også da hun levede.
Men det var ikke det værste ...
Tanya lagde hånden på hans skulder og klemte til.
—Jeg er ked af, at jeg spurgte, Kadeem.
Det var tankeløst af mig.
Du har en datter.
Jakob har en søn.
—Det er okay.
Som sagt ... men du må også forstå Jakob.
Det værste var, at Roses ...
ja, hendes angst hang i luften og i metallet under råddenskaben.
Hun var tretten år gammel og dækket af kødfluelarver.
Vi kunne alle sammen mærke eller lugte den angst, selvom der ikke var nogen, der sagde det.
Den container var imprægneret af rædsel.
—Åh Gud.
—	Gud?
Han havde åbenbart travlt med andre ting og tog ikke telefonen.
Da Nimb og Brandeis var færdige med Rose, pumpede de hende fuld af morfin.
Nimb arbejdede undertiden
som altmuligmand ude på boreplatformene i Nordsøen.
Blandt andet som en slags sygehjælper eller samarit.
Han kunne sagtens have fået nogle hætteglas med morfin op under neglene derude.
Så døde hun.
-	Kadeem ...
Han fortsatte, ænsede hende knap nok.
Talte til sig selv.
-	Schmidt fandt for så vidt ikke noget, men så var der en af hans unge talenter, der indførte en spektrograf og en mother-fucking stor dieselgenerator.
Han havde været på et kriminal-teknisk kursus i USA en måned før.
Det var sgu ret inspireret.
Og besværligt.
Schmidt syntes, det var noget pjat, men Jakob insisterede.
Han var ude af sig selv det meste af tiden og ville prøve alt.
De lånte massespektrografen ude hos Novo.
-	Hvad fandt de? spurgte Tanya.
-	Ingenting.
Ingenting, der kunne relateres.
De fandt skyggen af et spøgelse af en antydning, men det var nok for Jakob og mig.
Jod.
Atomare jodpartikler fordelt i hele containeren.
Vi antog, at joden var afsat af professionelle fotografiske lamper.
-	Så de filmede det?
Det er jo...
-	En industri?
Det er det faktisk.
Siger navnet Peter Scully dig noget?
Navnet vakte svag genklang.
-	Filippinerne, ikke?
Kadeem nikkede distræt.
Jo flere efterforskningsmæssige og videnskabelige kendsgerninger, jo længere blev han bragt fra stanken af Roses rædsel, tænkte Tanya.
-	Hurtcore.
Snuff.
Han og hans prostituerede kæreste optog snuff i lange baner.
Små gadebørn.
Videoen af ”Daisys Destruction” blev solgt for 10.000 dollars per kopi på nettet.
Autentisk mishandling af småpiger er Big Business.
Sådan er det bare.
Peter Scully var særdeles velhavende, da han blev arresteret, men tænk på alle dem, der aldrig bliver fanget.
Som er en smule smartere eller heldigere.
Tanya havde aldrig været til gråzoner.
Det onde i sin essens var til stede allevegne i verden.
Det var ubestrideligt.
Det kunne ikke undskyldes og skulle ikke bortforklares.
-Så det var Gordon og Brandeis?
Efter jeres mening?
-	Absolut.
Hver nat blev Rose kneblet og bundet fast til en slags seng, der var blevet tømret sammen og boltet til containerens gulv.
Jakob fandt en æske med nøjagtig de samme selvskærende skruer, som blev anvendt til Roses seng, i Gordon Nimbs udhus.
Men det er selvfølgelig ikke et bevis.
-	Gudfader.
-	Ja, men vi stod på bar bund.
Vi vidste, det var dem, men der var ikke skyggen af bevis.
Vi fik Europol til at gennemgå alle de sædvanlige skattely: Liechtenstein, Kanaløerne, Bahamas.
Der var ikke en skid.
Parrets computere blev skilt ad, dekrypteret ved Schmidts mellemkomst af folk ovre i Virginia.
De bedste Blackhats i verden hackede dem, afsøgte ethvert spor på de servere, de brugte.
Ingenting.
Så tilføjede han tankefuldt: - Gordon blev arresteret tre måneder senere.
Måske nåede de aldrig at sælge filmene.
Roses destruktion.
-	Okay.
Jesus ...
-Du spurgte selv.
-Det ved jeg godt.
Og jeg ville ønske, jeg ikke havde spurgt.
De så længe hinanden ind i øjnene og bevægede ikke en
muskel.
Så forandrede udtrykket sig i Kadeems øjne og blev ... længselsfuldt?
-	Tanya ...
-Nej.
-	Okay.
Han afbrød den ladede øjenkontakt, blinkede og så ned på hendes fødder.
Mistiming, skulle der stå på hendes gravsten, det var da sikkert og vist, tænkte Tanya.
Så fiskede han en USB-nøgle op af bukselommen.
—	Der er noget, jeg gerne vil vise dig.
-	Hvad er det?
—	Bare en lille film.
-	Så lad os gå ind.
Nu frøs hun også.
Tanya og Kadeem sad tæt sammen på hendes kontor, men sørgede for ikke at røre hinanden.
På computerskærmen forlod en bred, høj skikkelse en mørkegrå Honda Accord på en natlig, regnvåd gade.
Man kunne ikke se mandens ansigt.
Han skråede over gaden.
Kort forinden havde en gruppe på fire invandrerdrenge i fjorten-femtenårsalderen passeret kameraet, mens de tjattede til hinanden, øvede en slags karatespark og beundrede hinandens knive.
Optagelsen stammede fra et ubemandet kamera installeret i et autoværksted over for en narkocentral i Nordvest-kvarteret.
Centralen tilhørte en effektiv, uigennemtrængelig og militant kurdisk bande.
Manden udvekslede et par bemærkninger med en ung vagtpost i skinnende træningstøj, hvorefter de forsvandt i en portåbning.
Tanya rullede stolen tilbage og lagde dermed yderligere afstand til Kadeem.
Han så opfordrende på hende, men hun beholdt sit neutrale ansigtsudtryk.
Efter en lille tøven trak han USB-nøglen ud af hendes computer.
-De har alt derinde, crystal, hash, crack, syre, coke, partystoffer, heroin, sagde han.
-	Det er derfor, man overvåger dem? spurgte hun uskyldigt.
Han stak USB-nøglen i lommen.
Så så han igen på hende,
før blikket rastløst gled videre.
-Jakob har en Honda Accord, sagde han med begyndende irritation, - og i henhold til opmålingerne er manden på opta-
gelsen mellem 192 og 196 centimeter høj, afhængig af fodtøj.
Jakob er 194 centimeter høj.
-	Det tvivler jeg ikke på.
-	Hvad er det så, du tvivler på?
-	Det hele.
Hvis det var ham, hvad skulle han så i en kurdisk narkobule?
Han er nok den person, jeg kender, der hader narkotika allermest.
Han er rimelig hardcore omkring det.
Og nej, jeg tror ikke, at enden på vores forhold har betydet så meget for ham, at han må dulme sorgen med heroin.
Han blev bare træt af mig, Kadeem.
Sådan old school kold i røven.
Hun drejede stolen bort fra ham, fandt et papirlommetørklæde i tasken og pudsede næse.
Kadeem så diskret den anden vej.
-	Det er i orden nu, sagde Tanya.
- Tak.
Kadeem nikkede, mens læberne snerpede sig sammen, som var han på vej mod et nys.
Den ene fod vippede utålmodigt.
-	Fucking kurdere.
Den anden fod begyndte også at vippe.
Tanya vidste, at det var vigtigt ikke at provokere politikommissæren yderligere, men kunne ikke lade være med at spørge: - Du bryder dig ikke om kurdere generelt?
-Nej.
-	Hvorfor ikke?
Det er da mit indtryk, at det er et tappert og udholdende folkefærd, der som nogle af de eneste i regionen ikke behandler kvinder som husdyr, og så vidt jeg husker, var de nogle af de første, der begyndte at slå ISIS-krigere ihjel, mens alle andre, selvom de var i stort overtal, sanseløst løb den modsatte vej.
Er det ikke korrekt?
Faktisk var der en hel del unge, kvindelige YPG-soldater, der trak noget af et læs.
Og døde af det.
Kadeem foldede armene over brystet og så vredt op i loftet.
-Det er kompliceret.
Alt i Mellemøsten er kompliceret.
Men du har ret.
Jeg har den dybeste respekt for de kvinder.
Men sort
og hvidt eksisterer ikke dernede.
Jeg ved ikke, hvor det blev af, eller om det nogensinde var der.
-	Okay, men hvis du prøver at parkere mordet på Nimb hos Jakob, så er optagelsen vel alt andet lige en slags alibi?
-	Det er det faktisk ikke.
Optagelsen er fra klokken 02:33, og Nimb blev myrdet omkring klokken halv fem om morgenen.
På den tid af døgnet tager det cirka treogtyve minutter at køre fra Nordvest til Ravnsnæs.
-	Det har du regnet ud?
-Jeg kørte turen i nat.
Jeg kunne alligevel ikke sove.
Kadeem så på sit ur.
— Jeg synes ikke, vi på dette tidspunkt kan tillade os at udelukke noget eller nogen.
Det håber jeg da, du er enig i?
-	Selvfølgelig, sagde Tanya forsonligt.
-	Nå, jeg skal hente datteren i fritten.
Tanya rynkede panden.
-	Allerede?
Men kan din kone ikke ...
Kadeem rejste sig.
-Hun har det ikke så godt.
Depression.
Det bliver bedre.
-	Åh, det er jeg ked af at høre.
-Ja, nå, men vi ses i morgen, ikke?
-	Jeps, smilede hun.
- Så tager vi den derfra.
Vi skal nok komme i mål.
Kadeem så et øjeblik på hende, så lukkede han døren efter sig, og det gik op for hende, hvor lidt hun i grunden vidste om ham.
En time senere, og efter at have styrket sig med nogle oliven, lidt brød og salat nede fra kantinen, tilbragte Tanya resten af eftermiddagen med at studere forbryderfotos fra bandemiljøet i København NV.
Der var i hundredvis, men så fandt hun det ansigt, der tilhørte den gangstertype, som samme morgen havde nidstirret hende på motorvejen: Mehdi Uzun.
Navnet betød paradoksalt nok blomst på kurdisk.
Mehdi var løjtnant i det største kurdiske narkodynasti i Danmark.
Han havde været
arresteret et hav af gange, men aldrig dømt.
Vidner havde det med at udvikle hukommelsestab.
Endnu nogle opslag senere var Tanya bekendt med, at den pågældende, strengt hierarkiske organisation blev styret af en legendarisk godfather ved navn Merdan Jahani.
Ingen fotos eller stemmesignaturer var tilgængelige.
Jahani var en skygge, der aldrig lod sig se i klart dagslys, og han skyede formentlig mobiltelefoner og computere som pesten og foretrak vel brevduer eller morsenøgler.
Hun lænede sig tilbage og befriede stenen i sin sidste oliven med tænderne, før hun sank kødet.
Hun lukkede øjnene, og smagen bragte hende til Israel.
Gudfader, hvor hun dog længtes efter at se Tel Aviv igen.
Slentre en tur i vandkanten og så gå op gennem markederne.
Finde sig en veteran fra hæren med en stor, munter, vis og tætknyttet familie.
Dyrke Krav Maga, studere Kabbalaen hos en ældgammel, jiddisch mystiker og fa sig to smukke børn.
Som om.
Billedet krakelerede, stykkerne faldt på gulvet og blev til støv, da hendes mobil ringede.
Det var Johanne, der ringede tilbage.
- Hey, Tanya, ville du ses?
Mandag aften
At de to skulle forblive bedsteveninder efter at have mødt hinanden på Politiskolen var egentlig usandsynligt: Johanne var lige så boblende, vital og fandenivoldsk flirtende, som Tanya var indadvendt og forsigtig i alle hjertets anliggender.
Alligevel hang de sammen som ærtehalm og var hinandens mest betroede.
Lige nu befandt de sig på Gespenst Bar i Østergade: den hotteste hotte, nyeste vinylbar med sublime signaturcocktails og det bedste lydsystem i byen.
Johanne tiltrak sig lyset.
Lige nu hentede hun et sæt Beet Wellingtons ved baren.
På vejen tilbage til deres bord udvekslede hun bemærkninger, smil og vinken med de første fem unge mænd, og da hun satte sig, vinkede hun til den sidste — og vinkede ham samtidig af.
Tanya så på det skummende, røde highballglas.
-	Hvad er det?
Johanne stak sugerøret mellem sine røde læber og blinkede.
-	Smag nu.
Cocktailen smagte himmelsk — og af rødbede?
-	Rødbede?
-	M-hm — og gin.
Kan du li’ den?
Tanya lukkede øjnene.
-	Fuck, ja.
Hendes skuldre sank på plads, og hun trak ligesom vejret lettere - på den måde, det var meningen, at luft skulle indåndes.
Så så hun sig omkring og fik øje på den særdeles attraktive fyr, Johanne havde vinket bort.
-	Er der nogen herinde, du ikke har været i seng med?
Johannes skrå katteøjne blev smallere.
Hun smilede omkring
sugerøret.
Så slap hun det og studerede Tanya med knoerne under hagen.
-	Jeg tror, der er en enkelt, og det der kaldes slutshaming, miss perfect.
-	Undskyld.
Virkelig.
Jeg er sikkert misundelig.
Johanne smilede overbærende.
-	Dig?
Stop dig selv.
Du har jo dine fisk og dig selv, og Gadi,
din kære Krav
Maga
guru ...
-	Og katten.
-	Og-katten.
Og dit nye fjernsyn.
Og Dickens.
Men du har også to forskellige slags sokker på, så du må virkelig være ude af dig selv.
Fortæl.
Tanya foldede hænderne på bordet, men Johanne rakte over og åbnede dem.
-	Du befinder dig ikke i skriftestolen, skat, og det er for tidligt at bede aftenbøn, og det ville også være vildt mærkeligt herinde lige nu.
Johanne var den eneste katolik, Tanya kendte.
Og hun havde gået på en katolsk kostskole i Sydtyskland.
Måske var det en del af forklaringen ... og hun var knivskarp.
Tanya lo og så på veninden.
-Du har ikke lyst til at bede mig om noget, der kan give mig vanskeligheder, sagde Johanne for hende.
-	Nej, præcis.
-	Kom nu.
Jeg siger bare nej og er spejlblank, hvis det ikke er i orden, okay?
-	Godt, så.
Jo, forleden nat, da nogen ...
-	... slog Gordon Nimb ihjel og burde have en medalje for det?
Tanya knækkede sugerøret mellem fingrene.
-	Det siger alle, og jeg er ikke nødvendigvis uenig, men det her er ikke Tjetjenien.
Der skete noget samme nat uden for en kurdisk narkobule i NV ved halv tre-tiden.
Jeg ved ikke præcis, hvad det var, men jeg ved, at to kendte pushere blev bragt til skadestuen på Bispebjerg Hospital en time senere.
Den ene manglede de fleste fortænder og havde tre brud i underkæben, og den anden havde brækket en overarm, og hans næse var ikke længere en næse i oprindelig forstand.
Stedet blev overvåget afjer.
Johanne rørte rundt i sit næsten tomme glas med sugerøret.
Så så hun op.
-Jegved det.
-	Og jeg vil virkelig ikke have, at du får problemer ...
Johanne holdt håndfladen op, som ville hun standse al trafik
i et vejkryds.
Så satte hun sig bedre til rette.
Hun var iført en kort, sort, ulden kjole, og Tanya havde altid misundt Johanne hendes smidige talje og den sensualitet, der var til stede i alle hendes bevægelser.
Veninden krydsede benene under bordet, rakte ned og kløede sig på en ankel.
-	Nej, og det er pissesødt af dig, så hold lige kæft fra nu af, okay?
Jeg har set videoen fra værkstedet, og jeg forstår, at du er bekymret.
—	Hvad skete der?
Johanne smilede lyst: - Det ved jeg ikke, men uanset hvem det var, der gik derind, har han enorme cojones.
Og hvis det var ham, hvis navn ikke kan nævnes her ... fuck, en mand.
Så hvordan var det egentlig?
—	Hvordan var hvad egentlig?
Johanne lænede sig længere ind over bordet.
—	Hvordan-var-det-med-ham?
Hun så sig omkring.
Bordene stod meget tæt.
-Jeg kan også spørge på en anden og enklere måde, hvis du foretrækker det.
Tanya mærkede blodet stige til kinderne: - Nej, det er fint.
Det er modtaget.
Altså med Jakob?
Hun var igen ved at folde hænderne på bordet, men opgav efter et advarende blik.
-	Det var dejligt, sådan.
-	I læste op for hinanden af Jane Austen først, går jeg ud fra.
-Noget i den retning.
-	Og bagefter?
-Sig mig, tænker du ikke på andet?
-	Ikke i ugen før ægløsning.
Det tror jeg, naturen har en idé med.
Johanne så sig omkring, mens hun sugede glasset tomt og diskret pegede.
- Jeg prøver bare at bringe dig lidt videre.
Se nu for eksempel ham der for enden af baren i den sorte læderjakke.
Ham med skægget ...
Tanya fik øje på en flot, oversoigneret og solbrændt mand i trediverne, hvis skæg var trimmet med en laser.
Tænderne var næsten fluorescerende, da han smilede til den kønne, travle pige bag disken.
-	Hvad med ham?
-	Anthony.
Anthony et eller andet.
Han er billedhugger eller noget.
Amerikaner.
Han behøver ikke arbejde, forstår du.
Familien er
sådan noget Fifth Avenue med sommerhus i The Hamptons.
-	Hvor ved du det fra?
Johanne stak tungen meget langt ud i kinden, og Tanya lo.
-	Han er da rigtig pæn.
-	Vildt pæn.
Nå, men hvis du engang har lyst til at prøve noget sjovt, så prøv ham.
Han kan slå knude på en kirsebærstilk med tungen.
Jeg siger det bare.
Tænk på, hvad han kan gøre med den tunge og din ...
Tanya nikkede alvorligt, som havde Johanne foreslået hende en dokumentarudsendelse om poliovaccine.
-	Det skal jeg nok.
Anthony.
Det er noteret.
Men blev der nævnt navne bagefter ude i Nordværst?
-	Ingen navne, men alle mobiler gik bananas.
En masse hvem, hvorfor, og hvad i Allahs navn var der lige sket.
Og det mærkelige var, at det kun var i de første fem minutter.
Så blev der stille.
Helt, helt stille.
-	Stille?
-	Som i et bibliotek.
Vi troede først, at der var røget et relæ ude hos TDC.
Det var der ikke.
-Så hvad skete der?
-	En til?
Hvad vil du have, skat?
Tanya åndede ind og holdt vejret, mens hun forsøgte at tøjle sin utålmodighed.
At tale med Johanne var som at læse avis i stiv kuling.
Man fangede en overskrift hist og her, men det krævede næsten overmenneskelig tålmodighed at samle delene til et meningsfuldt hele.
Men der var ingen anden måde.
-	Hvad med en GT?
-	Er du min mor, og er vi på Mallorca?
Så skal jeg stå ved baren en halv time, mens de gennemgår fem tusind forskellige ginner, som om de er meningen med universet.
Nej.
En Old Cuban.
Hemingway.
-	Det lyder godt.
Hjemmevant banede hun sig vej op til baren.
Anthony afbrød sin flirten med barpigen og fulgte i stedet Johanne med et vemodigt blik.
Hun var nu også smuk, bygget som en kapsejler, tænkte Tanya og spekulerede på, om hun selv var blevet en snerpe.
Eller altid havde været det.
Hun syntes nu selv, hun var lidenskabelig og hengiven nok — når tingene var rigtige.
Så rystede hun tankerne af sig, da Johanne vendte tilbage med to glas.
-Jeg betaler, sagde Tanya.
-	Ja, ja.
Nå, men de kurdere taler jo fanden et øre af.
Det meste er uforståeligt, slang, koder, dæknavne, whatever, men så var der nogen, der bad dem holde kæft, helt og absolut kæft, eller nogen ville få deres hals skåret over.
-Hvem kan det være?
-	Jahani, vil jeg tro.
-	Merdan Jahani?
-	Hvem ellers?
Men vi har aldrig fået hans stemmesignatur, så who knows?
Uden overgang spurgte Johanne: - Du er stadig forelsket i ham, ikke?
Tanya greb efter glasset, der var ved at vælte.
Hun fik det på ret køl, tog en slurk og begyndte at hoste.
Johanne betragtede hende medfølende.
-	Den er god, ikke? spurgte hun, da Tanyas hosteanfald svandt ind til et par tørre kremt.
-	Fabelagtig.
Shit, jeg kunne sidde her hele natten.
-	Jo, men det kan du ikke, skat.
Kadeem ville blive rigtig, rigtig sur på dig.
-Ved du noget om ham?
-	Ikke mere end andre.
Han er stilfærdig.
Gift, men lækker, såh ... Men har du lagt mærke til, at han uhyggeligt ligner ...
-	Keanu Reeves.
Ja, for fanden.
-	De siger, han er enormt vedholdende og på arbejde det meste af tiden.
Måske for at slippe væk hjemmefra.
-	Hvorfor?
Johanne betragtede hende.
-	Sådan er det sgu da altid, når mænd bliver deres job.
Eller kvinder, for den sags skyld.
De får vel mere ud af det end at
,	være	derhjemme.
Nå,	men	er	du?	Forelsket?	Stadigvæk.
Tanya nikkede ulykkeligt.
-	Er det så tydeligt?
Lad være med at sige, at man kan se det.
Piease.
Det er så patetisk.
Den hjernedøde nar.
i—	Nej, men jeg ville forstå det, hvis du var, sagde Johanne.
- The heart wants what it wants.
Nå, men jeg har faktisk gjort det.
—	Hvad?
-Jeg har tjekket Jakobs mobil den nat.
Koordinaterne.
—	Fortæl.
—	Jo, hvis han var sammen med sin mobil, så rokkede han sig ikke fra sin motherfucking enorme villa ude i Klampenborg den nat.
Og hvad i himlens navn skulle han også i en kurdisk narkocentral til at begynde med?
Han slår mig mere som en whisky og engelske smøger-fyr.
Tanya smilede taknemmeligt: - Og det er præcis, hvad han er.
Tak, Johanne.
Så kiggede de forundret på deres tomme glas, som om nogen ved nabobordene i smug havde listet et meget langt sugerør ned i dem.
—	Vi napper en tredje, ikke? spurgte Johanne.
- Men så må du lade bilen stå.
Tanya var kemisk ekstatisk og varm.
—	Hmm.
Altid haft lyst til at smage en Moscow Mule i sådan et kobberbæger.
Tror du, de har den?
—De har alt, min skat.
Men du henter, og jeg ser mig bare lidt omkring.
Jeg har fået en ny seng.
En Håstens.
Fra far og mor.
Og den trænger ...
—	Til at blive indviet, og det skal den da, sagde Tanya.
—	Men ikke af os to, sagde Johanne.
—	Selvfølgelig ikke.
Tanya havde undertiden overnattet i Johannes lejlighed på Østerbro.
Hun styrede op mod baren.
Banede sig vej gennem den tætte flok foran baren, hvilket næsten var umuligt, når man bare var klædt i jeans, udtrådte sneakers og havde to forskellige slags sokker på.
Der var ingen hipster-startupper, art director, skuespiller eller DJ, der følte nogen trang til at vurdere hende.
Senere tog de afsked ude på Østergade.
Tanya sonderede omgivelserne og fik øje på en snehvid og spritny BMW, der holdt ulovligt parkeret uden for Magasin halvtreds meter borte.
To kraftigt byggede arabere stod henne ved bilen.
De kunne have været en saudiarabisk prins’ bodyguards, hvis ikke det havde været for alt guldet.
De stirrede på Tanya, men forholdt sig passive.
Det var som at have en irriterende nabo, der hele tiden opfandt nye krænkelser.
Johanne kæmpede fnisende med sin cykellås.
Så gav de hinanden et langt knus.
-	Har du cykellygter? spurgte Tanya.
-Ja, mor.
Cykellygterne blev tændt.
-	Hjelm?
-	Aldrig i livet.
Sov godt, skat.
Tak for i aften.
Tanya betragtede veninden slingre forbi BMW en.
De to livvagter så ikke efter hende.
Tanya trak duffelcoatens hætte op om hovedet og gik ned mod Kgs. Nytorv.
Der holdt som regel taxaer foran Hotel D’Angleterre.
Taxaens indre lugtede af sved og potente rengøringsmidler, der dækkede over historiske opkastninger, læder og chaufføren selv.
Tanya sad med halvt lukkede øjne og hovedet hvilende mod sidevinduet, som hun havde rullet lidt ned.
Hun tænkte på ingenting, da den hvide BMW fra Magasin langsomt overhalede dem på Vasbygade.
To mand foran og en ubevægelig skikkelse på bagsædet.
Tanya fulgte bilen med øjnene.
-	For fanden i helvede da ...
Chaufføren drejede hovedet.
-	Hvad?
-	Årh, ingenting.
Men den vrede, der havde ulmet i Tanya siden morgenstunden, hvor hun blev skygget på Gammel Køge Landevej, brød igennem den almindelige tristesse over Jakobs uforståelige afvisning.
Han havde aldrig givet hende nogen forklaring, og Tanyas indgroede stolthed forbød hende at udspørge ham.
Hun havde heller aldrig afkrævet Christian en forklaring på hans utroskab.
Somme tider blev hendes kompromisløshed debatteret i lange dialoger mellem englen og djævelen, der sad på hver af hendes skuldre.
Men hun ville hellere dø end vise sig afhængig.
Måske skyldtes det opvæksten som lillesøster til fire maskuline og ikke ligefrem sværmeriske brødre, for hvem fysiske præstationer var alt.
BMW’en drejede ind på en Circle K-tankstation på P. Knud-sens Gade.
Tanya rettede sig op og lagde hånden på taxachaufførens skulder.
-	Hey, kør ind på tanken.
-	Hvor?
Tanya pegede.
—	Efter bimmeren.
Dér!
Hun steg hurtigt ud af taxaen og snublede i sit hastværk.
Så genvandt hun balancen og nærmede sig butikken.
Uden for dørene ventede livvagterne.
Tanya genkendte den ene som Mehdi Uzun.
Blomsten.
Inde i butikken var en ældre mand i færd med at købe cigaretter.
Taxachaufføren kastede et blik på de to gorillaer, hvorefter taxaen hastigt forlod tankstationen.
Tanya stirrede efter den.
Så gik hun hen mod butikken.
De to store arabere trak ind til hinanden som sovende undulater og blokerede for hende.
Den uidentificerede og yngste af dem satte en kødfuld hånd mod Tanyas skulder.
Hun stod stille og betragtede den ældre mand mellem reolerne med motorolie, viskerblade, alskens afskygninger af salte snacks, blade og slik.
Den unge, kvindelige ekspedient smilede og talte ivrigt med ham.
-	Hvor tror du, du skal hen? spurgte livvagten.
Stemmen lød som grus på et lastvognslad, og ansigtet var tilsvarende groft, dødt og læbeløst.
Hans ældre kollega, Mehdi Uzun, så på Tanya med antydningen af et smil i det tætte, sorte fuldskæg.
Tanya ignorerede den yngste og stirrede på Mehdi.
—	Jeg skal tale med jeres far.
Og hvorfor følger I efter mig?
Jeg er i politiet.
Den gamle mand var omsider færdig med at konversere ekspedienten og på vej mod de automatiske døre.
Med en øvet bevægelse pillede han cellofanen af cigaretpakken, knipsede en cigaret op og stak den mellem læberne.
Han så lige på hende.
Han besad sikkert både en sjette, syvende og ottende sans, tænkte Tanya.
—Det ved vi, sagde Mehdi Uzun.
Han løsnede skuldrene.
- Og han er ikke vores far.
- Og jeg ved, hvem du er, sagde Tanya.
- Blomsten?.
Er det ikke lidt bøsset, Mehdi?
Smilet forsvandt.
Så mumlede Tanya en undskyldning og indtog en underdanig holdning.
Mehdi Uzun var den ældste og uden tvivl mest intelligente af de to, tænkte hun.
Bitter erfaring havde sikkert for længst lært ham ikke at skue hunden på hårene, mens det for den yngre gorilla var umuligt ikke at undervurdere Tanya.
Han var stor, men blød.
Hånden mod hendes skulder lagde et yderligere pres, og Tanya reagerede instinktivt.
Hun greb med begge hænder om livvagtens håndled, drejede det i urets retning, til han blev nødt til at følge med bevægelsen, hvis ikke håndleddet skulle brække.
Så trådte Tanya med al vægt højre fod ind på ydersiden af hans knæ, til ligamenter og korsbånd bristede.
Den unge mand faldt om med et inderligt forbløffet, næsten vemodigt udtryk.
Så begyndte han at skrige.
Mehdi Uzun havde en kniv i hånden.
Han krummede sig sammen og nærmede sig med den rutinerede knivkæmpers foroverbøjede og bredsporede bevægelser.
Kniven skiftede lynhurtigt mellem hans hænder.
Tanya så ikke på kniven, kun på Mehdis øjne, mens hun ventede på udfaldet mellem cirkusfinterne.
Så standsede han på stedet og rettede sig op, da den gamle mand råbte en ordre på et sprog, Tanya ikke kendte.
Blot tre hårde ord, men de var lige så effektive til at fjerne ethvert initiativ fra Mehdi, som havde nogen banket et stemmejern gennem hans rygmarv.
Den unge livvagt brølede sørgmodigt som en okse i kviksand, og ekspeditricen stod med næsen mod vinduet.
Hendes ånde dannede grå ringe på glasset.
Tanya smilede til pigen, til adrenalin og alkohol fik hende til at svælge hårdt og bekæmpe trangen til at kaste op.
Mehdis kniv forsvandt af syne.
Den gamle sugede på sin cigaret.
Gløden oplyste et ansigt som en ældgammel ørkenøgles.
Solfalmede, grønlige øjne under tunge øjenlåg betragtede hende.
Så blev blikket rettet mod de to uheldige livvagter.
Han blinkede, og Tanya indbildte sig, at pupillerne var opretstående som et krybdyrs.
Manden var ikke høj, men tæt og kraftfuld.
Han havde arme og skuldre som en bryder, hænderne var brede og kompetente.
Et Pa-tek Philippe med krokodilleskindsrem om venstre håndled.
Skjorten var blændende hvid og nåede de reglementerede to centimeter syd for jakkeærmerne.
Silkeslipset var diskret som en ambassadørs, og det mørke jakkesæt havde stensikkert sin oprindelse i Mayfair.
Undervejs i deres korte forhold havde Jakob forsøgt at bibringe Tanya et vist kendskab til skrædderkunsten.
The suit maketh the man, citerede han ofte.
Og hun var egendig forbløffet over, hvor meget hun huskede.
Som alle mænd i Nordsted-familien havde Jakob sine asketræslæster stående i temperatur- og fugtregulerede kældre under John Lobb’
s Bespoke Shoemakers i London, og habitmålene var noteret i Gieves & Hawkes’ hovedbøger.
|Merdan Jahani pegede foragteligt på den sårede kriger på asfalten.
Han talte dansk med ubestemmelig accent.
-	Få ham ind i bilen, Mehdi.
Det kan du godt uden at komme til skade, ikke?
Eller skal kvinden hjælpe dig?
Mehdi rødmede.
Så trak han sin yngre våbenbror op og gelejdede ham mod bilen.
Den uheldige livvagt hinkede klodset og blev brutalt skubbet ind på bagsædet.
Døren blev smækket i og afskar klagerne.
Mehdi Uzun så afventende på sin herre og mester.
—Sæt dig ind.
Lyt til noget musik.
Tænk og lær.
Hvis du har en hjerne.
Så løftede Jahani hænderne mod nattehimlen: — Hvad skal jeg sige?
Bønder.
Det er, hvad jeg har at arbejde med.
Bønder.
Han betragtede Tanya i lange sekunder, inden han nikkede for sig selv.
Så smilede han med små, hvide tænder.
—	Jeg beklager, politiassistent Nielsen.
Det gør jeg virkelig.
Undskyld.
Men du og din kæreste ...
Jahani udtalte det kerste.
—	Han er ikke min kæreste.
—	Som jeg var ved at sige: Du og din kæreste har nu ødelagt tre mænd, der tilhører mig.
—	Han er ikke min kæreste, gentog hun.
—	I ligner ellers hinanden utrolig meget.
—	Hvorfor følger I efter mig?
Jahani tændte en ny cigaret.
Inhalerede.
Røgen passerede fra hans arrede mund, blev suget op gennem næseborene og fik en tur til.
Så krattede han i det korte, sølvgrå hår.
—	Ikke nu, Tanya.
Må jeg sige Tanya?
—	Gør det.
Så tænker jeg over, om det er passende, senere.
Et lille smil delte det stramme, hårløse ansigt.
Manden havde
kun antydningen af øjenbryn tilbage, som om solen, sandet og blæsten havde slebet ansigtet ned til det essentielle.
Jahani så tilbage mod bilen.
Mehdi Uzun sad afventende i førersædet.
—	Senere, så, sagde han.
— Godnat.
—	Hvornår?
Jeg har faktisk brug for oplysninger og ikke for at blive overfaldet.
—Jeg har en interesse i denne sag og prøver ligesom Dem at finde ud af, hvem man kan stole på.
Vi mødes igen.
Hvad kalder De det der, De lige gjorde?
—	Krav Maga.
Jahani sukkede.
—	Åh, israelerne.
Naturligvis.
Han mumlede noget afmægtigt.
Tanya stirrede efter den hvide BMW, til den forsvandt omkring et gadehjørne.
Så gik hun ind i butikken og pegede på en flaske Jack Daniel’s.
—	Den er på huset, sagde pigen.
— Fuck, du var god.
Hvor kan man lære det der?
Og skal jeg ringe efter politiet?
—Jeg synes ikke, det er nødvendigt at ringe til politiet, sagde Tanya.
Så rodede hun i sin pung, fiskede et kort med kontaktoplysninger til Gadi Beckers Krav Maga-institut op og rakte det over disken.
—	Hils ham fra Tanya Nielsen, okay?
Og du skal ikke være bange en anden gang.
Gadi lærer dig alt, hvad du behøver.
Men du skal ville det.
—Jeg vil det, sagde pigen fast.
Altid børn og dyr før dig selv, ellers er du ikke et ordentligt menneske,
havde deres far altid indskærpet Tanya og hendes brødre, og de havde altid haft hunde, kaniner, katte og skildpadder i barndomshjemmet.
Så den første halve time hjemme i Sydhavnen anvendte hun på at fodre neonfisk og ciklider i akvariet, hvorefter turen kom til den frustrerede og miavende Leo.
En hunkat i nabolaget var i løbetid, og Leo var i hendes duftkirtlers vold.
Den snoede sig forpint omkring Tanyas lægge, så hun var ved at falde, betragtede hende bønfaldende med sine gule øjne og var ved at fælde af uforløst liderlighed.
-	Hvad vil du egentlig have, jeg skal gøre, Leo?
Kastrere dig?
Der var kun én ting i verden, der kunne få Leo til at glemme den norske skovkat Mathilde ovre i nummer 14, og det var portugisiske sardiner i olie.
Hun holdt vejret, mens hun åbnede to dåser og gaflede dem i madskålen ude på altanen.
-	Glem hende nu, Leo, formanede Tanya.
- Du er alt for god til Mathilde.
Hun er faktisk en slut.
Jeg har set hende sammen med Blackie, den der hankat med ét øre.
Så tog hun et langt, varmt bad, sæbede sig ind i dulmende kamille-badeshampoo, skyllede sig længe og satte sig derefter, svøbt i en varm badekåbe, til klaveret i sin lille stue.
Leo vendte tilbage fra altanen og indtog sin vante position på reolen ved siden af akvariet.
Den puffede på glasset med en pote for at sætte lidt fut i de terroriserede fisk.
Tanya drak halvdelen af et glas Jack Daniel’s i én slurk og spillede Sonatine i C af Clementi.
Et muntert, poetisk stykke, der som regel gjorde hende lettere til mode.
Men ikke i nat.
Merdan Jahanis gamle ansigt syntes at svæve over tangenterne.
Hvad ville han?
Hjælpe eller udslette?
Hun lukkede Jahani ude af sin bevidsthed ved at anslå Cho-pins Etude opus 10 nr. 12, og endelig blev hendes humør løftet, indtil overboen bankede et kosteskaft mod gulvet i vrede salver.
Det var Camilla, enlig mor til to og hårdtarbejdende intensivsygeplejerske ude på Hvidovre Hospital.
Tanya slap tangenterne og så skyldbevidst på sit ur.
02:45.
Hun så op mod loftet: - Undskyld, Camilla.
Hun klappede låget ned, sad sammensunket en stund på klaverbænken, tømte glasset med Jack Daniel’s, hældte op igen og opdagede, at hun græd.
Hun gik i seng med Leo spolet op i en lille rulle i fodenden, bad sit fadervor, slukkede for sengelampen og tænkte på, om hun egentlig havde været bange, da Mehdi Uzun nærmede sig med kniven.
Det havde hun ikke.
Og betød det så, at hun ikke anså sit eget liv for værdifuldt?
Jamelia listede sig ind i stuen, hvor Kadeem lå og sov på sofaen.
Hynderne lå spredt rundtomkring på gulvet, og hun var ved at snuble over en af dem.
Hun stod stille for at vænne øjnene til mørket.
Kadeem sov stille som en kat.
Så løftede hun kanten af dynen og lagde sig med tilbageholdt åndedræt ind til ham, så de lå i ske.
Først da begyndte hun at ånde igen og mærkede, at han uden overgang var vågen.
Jamelia fandt hans hånd, trak op i sin pyjamasjakke og lagde hånden mod sin mave.
Med en mellemting mellem et suk og et støn begravede han ansigtet i hendes hår og åndede ind.
Hun førte håret op og frem og blottede sin hals.
- Kys mig.
Han kyssede hendes nakke, mens hun knappede sin jakke op og trak hånden op til sine bryster.
Så mærkede hun hans erektion mellem sine balder og lod en hånd glide ned i hans pyjamasbukser.
Hun klemte og malkede, til den første dråbe vædede håndfladen.
Kadeem løsnede sløjfen i hendes pyjamasbukser og fandt hendes skød.
Jamelia mumlede og sukkede og svajede igennem.
-Ja...
Så blev han stille.
-	Men ...
-	Ti stille.
Elsk mig, hvæsede hun.
Bagefter lå de nøgne og svedige, deres lemmer viklet ind hinanden.
-	Tak, Kadeem.
Tanya havde naturligvis ringet på forhånd og forespurgt, om Mila Brandeis mon var parat til et interview.
Tid var en vigtig faktor i enhver mordefterforskning, havde hun understreget.
Mila havde lydt overraskende forekommende.
Næsten godmodig.
Atelieret havde til huse i Emblasgade i en af de gamle industribygninger på ydre Nørrebro, der nu var et krea-reservat for små, optimistiske niche virksomheder i livsstilsindustrien, der en dag naturligvis håbede at blive store, og som i sin tid havde overtaget lejemålene efter den første bølge af dot-com-virk-somheder, der blev begravet under historiens sand i 2001, hvor Nasdaq imploderede fra den ene dag til den næste.
Døren stod allerede åben oppe på tredje sal, og Tanya trådte ind i et enormt rum med mindst fem meter til loftet og den rette New York-loft-ambience med rå murstensvægge, hvide betonsøjler og savtakkede loftsvinduer, under hvilke syersker, porcelænsmalere, maskinarbejdere eller skomagere i sin tid havde udført deres daglige dont under en formands skarpe blik.
Hendes blik vandrede fra en kulørt polynesisk hængekøje ophængt mellem to søjler til et tekøkken.
Der stod flere store arbejdsborde, hvorunder man havde lagt krydsfinerplader for at skåne det fine, oprindelige plankegulv.
Den ene langvæg var optaget af en kolossal, astmatisk hvæsende keramisk ovn, der blev fodret fra en række gule gasflasker.
Inden for døren stod solide trækasser i forskellig størrelse indeholdende kunstnerens arbejder.
De var mærkede med logoet fra et kendt tysk speditørfirma, der specialiserede sig i international transport af kunst, som Tanya tilfældigvis kendte.
Adressaten var trykt med sorte, stencilerede bogstaver på brædderne:
Museo del Novecento, Piazza del
Duomo 8, Milano, Italia.
Tanya gik langsomt gennem atelieret og forsøgte at undgå skorpede aflejringer i alle farvenuancer på krydsfinerpladerne.
Nogle så endnu våde ud, mens andre var fastkoaguleret.
Hendes næse blev angrebet af så mange industrielle lugte, at det svimlede for hende.
Det hjalp heller ikke, at hun om morgenen - til sin intense overraskelse - havde fundet flasken med Jack Daniel’s halvtom.
Det var magi, og hun havde længe stået med den brune flaske i hånden og studeret Leo, der så ud, som om den vidste noget, men ikke ville tale om det.
Hun løftede hånden i en høflig hilsen til Mila, der som en dronning i sit lille rige sad tilbagelænet på en Bauhaus-stålstol med fødderne oppe på et arbejdsbord.
Hun var klædt i korte, sorte shorts, der afslørede hendes muskuløse ben, en hvid tanktop, der viste omrids og omfang af hendes tunge bryster med piercede brystvorter bag tynd bomuld.
BH’er var tilsyneladende ikke en beklædningsgenstand, Mila lagde synderlig vægt på i sin garderobe.
Det korte sorte hår var redt lige tilbage fra panden, og hun bar ingen makeup.
Løse snørebånd dinglede fra hvide Converse-sko.
Hun fulgte uden særligt udtryk Tanyas færd gennem det kølige lokale.
Der stod en flaske Matusalem-rom ud for Milas højre hånd.
Hun henviste Tanya til en stol, der ville anbringe hende tæt på hende selv, men ikke for tæt.
Før hun satte sig, noterede Tanya sig en grå stålreol fyldt med professionelt fotografisk udstyr: sorte kasser med kameraer, skærme, projektører, elektriske bokse, ruller med forskelligfarvede kabler og store batteripakker.
Tanya kørte tungen rundt i mundhulen for at lindre den metalliske smag, atelieret efterlod i slimhinden.
Imens tog Mila sig forsigtigt til issen.
Hun havde fjernet sårkompresset i venstre tinding, og Tanya betragtede de fine, blå nylonsuturer, der perfekt lå på række på en baggrund af gullig desinficeret hud.
—	Har du fundet ud af, hvem der dræbte min mand?
—	Ikke endnu.
Mila tog en lille slurk af romflasken, holdt den ind i en solstråle og beundrede den dybe, gyldne farve.
—	Costa Rica.
Femogtyve år gammel.
Vil du have noget?
Jeg har et glas et eller andet sted.
Det vendte sig i Tanya ved tanken.
—	Det er lige tidligt nok for mig.
Og jeg har rimelig travlt.
Mila trak på skuldrene over politiassistentens selvfornægtelse.
—	Research?
—	Også det.
Mila så frem for sig:
- Jo mere du tror, du ved, jo mindre ved du.
Voldtægtsforbryderes psykopatologi eller sådan noget på Google, ikke sandt?
—Vi har også et bibliotek.
Mila klappede ironisk i hænderne.
Tanya sugede luft ind af irritation og fortrød øjeblikkeligt -atelierets lugte var ved at kvæle hende.
Hvorfor havde hun ikke bare foreslået en café i nærheden?
Atmosfæren her var usund.
—	Jo, det er noget i den retning, vi foretager os.
Profilering.
—	Men I tager fejl.
Gordon var elskelig.
Han var bjørnen Paddington From Darkest Peru.
—	Jeg tror, hans ofre ville være uenige.
Mila viftede Tanyas indvending bort med en håndbevægelse.
Så fjernede hun fødderne fra bordet, lænede sig frem og stirrede udfordrende på hende.
—Men det var han, og de ved ingenting.
Ingen ved noget!
Tanya spekulerede over, hvor beruset kunstneren egentlig var.
Så vidt hun vidste, var det ikke tilrådeligt at drikke alkohol, når man havde fået en hjernerystelse, ligesom læsning og overdrevet TV-kiggeri også burde undgås.
-	Han var blid, klog, empatisk og magtfuld, sagde Mila.
-	Lidt ligesom Gandalf?
Mila Brandeis svarede ikke.
I stedet rejste hun sig og slentrede gennem atelieret.
-	Kan du lide mine ting? spurgte hun over skulderen.
-Nej.
-	Selvfølgelig ikke.
Mila standsede foran et keramisk basrelief, der dækkede det meste af endevæggen.
Det var måske fire meter langt og tre meter højt: et dybsort træ, et satanisk Yggdrasil hvilende på en levende, kæmpende ormegård af sorte rødder, der mindede Tanya om blæksprutters tentakler eller Medusas hår.
Stammen var invalid og forvreden, og i stedet for at bære blade eller kviste havde hver gren en mærkelig frugt hængende for enden.
Tanya kneb øjnene sammen: Hver frugt var et barne-hoved, hvert ansigt udspændt mellem rå angst og undergang.
Munde stod åbne, skelende øjne var opspærrede og bulnede ud.
Træet rejste sig på en baggrund afbrændte, blanke kakler i svidende lavafarver.
Mila vendte sig helt omkring.
-	Mit mesterværk, sagde hun.
-	Okay?
-	Det tog mig syv år.
-	Kalder du det noget?
-	Napalm Girl.
Du kender sikkert det der foto fra Vietnam med børn, der flygter fra en landsby efter et napalmbombardement.
Nick Ut, hed fotografen.
Pigens ryg var ét stort, råt og rygende sår.
Jeg elsker det.
-	Så meget, at du ikke solgte det?
Mila kom nærmere.
Hun svajede yndefuldt med halvt lukkede øjne til en musik, kun hun kunne høre.
Så satte hun sig og så på Tanya.
-Der er ingen kunstnere, der har råd til at beholde deres værker og ikke prøve at sælge dem ... eller, måske en enkelt eller to.
-	Du skulle jo også forsørge jer begge to, sagde Tanya forstående.
- Gordons tilknytning til arbejdsmarkedet var jo ret sporadisk.
-	Også det.
-Så Gordon var anderledes?
-	Uden for kategori, sagde Mila og strakte sig.
Hun løftede igen flasken indbydende, men Tanya rystede atter på hovedet.
-	Tanya Nielsen, lad mig prøve at sætte nogle flueben i boksene for dig, okay?
Det sparer os begge en masse tid, tror jeg.
Så: Var Gordon ordblind?
Nej.
Var han blevet misbrugt seksuelt som barn?
Overhovedet ikke.
Hadede han kvinder?
Slet, slet ikke.
Han elskede dem.
Han ønskede intet andet end at optage dem, smage dem, nyde deres dufte, huden, deres forskellige lyde.
At fortære dem.
Havde han frygtelige forældre fra en eller anden seksuelt repressiv sekt?
Tværtimod.
Moren var psykolog og faren seminarierektor.
Venstreorienterede maoister og senere sådan nogle normløse og altrelativerende kulturradikale med Børge Mogensen-sofa og Politiken og køn er en konstruktion og det er synd for alle.
Han voksede op i et kollektiv med bollerum og det hele.
Tog han stoffer?
Nej, han ikke så meget som drak.
Havde han et lavt selvværd?
Bestemt ikke.
Har jeg glemt noget?
Tanya rystede på hovedet.
-	Jeg tror, det dækker det meste.
Tak.
-	Velbekomme.
Tanya smilede til Mila, sådan pige til pige.
-	Hvordan mødte I egentlig hinanden?
Mila smilede gådefuldt.
-	Hvordan møder voldtægtsmænd kvinder?
Ikke på Tinder, vel?
-	Han voldtog dig?
Igen dette hemmelighedsfulde smil.
-	Ach ... han ... hvad siger man ...
er versuchte ... shit, den hjernerystelse har gjort mig mere tysk, end jeg har været i årevis.
Furchbart!
-	Fortæl.
-	Jo, og det er altså ret morsomt.
Han må have stalket mig en tid.
Det gjorde han jo.
Han var meget omhyggelig og påpasselig, og jeg ved ikke, hvorfor det lige skulle være mig.
Han fortalte mig senere, at han havde set mig gå forbi på Strøget, og at jeg bare var lækker, fræk og fuckable.
Så blev han hængende.
Gordon kunne være ret ensporet, når det kom til kvinder.
-	Det vil jeg tro.
-	Jo, men det skete lige her nede foran.
Jeg havde en lejlighed på Nørrebro dengang, og da jeg havde lukket atelieret en aften, gik jeg ned på gaden og var ved at låse min cykel op for at tage hjem.
Jeg havde slet ikke bemærket hans blå varevogn ved kantstenen.
Så åbnede han sidedøren og trak mig ind.
Det hele var meget traditionelt, faktisk.
Hans replikker var frygtelige.
Han satte en kniv mod min hals, samtidig med at han flåede mine strømpebukser og trusser af og sagde, han ville skære halsen over på mig, hvis ikke jeg holdt kæft.
Han havde en erektion som et baseballbat.
Tanya smilede befordrende.
Mila var tabt i minder.
-	Nå, men jeg er virkelig stærk fra naturens side, og jeg dyrkede atletik som sprinter på et ret højt niveau, da jeg var ung, og jeg kan ikke blive bange.
-	Kan du ikke?
Mila så eftertænksomt frem for sig: - Nej.
Jeg ved ikke, hvordan det føles.
Jeg ved ikke, hvad andre taler om, når de taler om frygt.
Jeg har aldrig været bange.
Så jeg hamrede et knæ op i hans solar plexus, tog kniven fra ham og stak spidsen en halv centimeter ind i hans hals ... og så ...
det var så sindssygt, men jeg blev vildt liderlig af det.
Så kneppede vi lige der.
Inde i vognen, og jeg fik en vanvittig orgasme.
Den første ægte orgasme i mit liv.
Bagefter lå vi ved siden af hinanden og snakkede.
—	Om bøger og film?
Tanya tænkte over, hvad hun havde læst om hybristophile kvinder.
Det passede fint på Mila og Paddington.
—	Nej.
Vi talte om hans "arbejde”.
Hans metoder.
Det var så nyt og interessant.
Så gik vi op i atelieret.
Mila pegede på et hjørne ved den varme gasovn.
- Vi drak.
Kneppede igen.
Han var så smuk.
Jeg tog fotos af ham, mens han lå på et tæppe på gulvet, tegnede skitser.
Jeg kunne ikke være mere lykkelig.
—	Det lyder romantisk.
—Du kan ikke forstå det.
—	Så du anmeldte ham ikke?
—	Selvfølgelig ikke.
Jeg var forelsket.
For første gang.
Har du selv prøvet det? spurgte hun med den humorforladte kvindes pågående oprigtighed.
Tanya stak et stykke tyggegummi i munden og længtes bort.
—	Mila ...
Hvem er ”de stumme piger”?
—	Entschuldigung?
-Jo,
i det sidste forhør, inden Gordon kom for retten, talte man om, hvor mange kvinder han egentlig havde overfaldet.
De mørke tal.
Han nævnte ”de stumme”.
De, som ikke kunne fortælle om deres oplevelser med din mand.
—	Åh, det var det med Lene Jensen, ikke?
-Jo.
-	Han underholdt mig med alle de ting, han ville gøre ved hende, hvis han fik chancen.
-	Selvfølgelig.
Nå, men i samme åndedrag talte han om "friske kusser”, "uberørte”.
Som samlede sig visse steder?
Kunstnerens ansigt blev en blank maske.
Smilet var usårligt.
-Du tror ikke, jeg vil sidde her og sige noget ufordelagtigt om ham, gør du?
Hvis du tror det, er du sgu da mere ...
Tanya afbrød hende: - Han er død, og jeg tror, der er en del kvinder derude, der jubler, fordi han er død.
Og måske især over den måde, han døde på.
Men du kunne give disse kvinder, som aldrig politianmeldte ham, en chance for at stå frem og bearbejde deres skam, traumer, selvhad og selvbebrejdelser over, at de tillod sig at blive voldtaget.
Vi kunne identificere dem og tilbyde dem hjælp.
Mila så på Tanya, som var hun steget ud af en flyvende tallerken.
-	What?
For fanden ...
du rammer sgu da helt uden for pladen her.
-	Gør jeg det? spurgte Tanya.
Mila lænede sig frem, og mavemusklerne tegnede sig under tank-toppen.
Hun var virkelig i besiddelse af en imponerende fysik.
De brune øjne lå i dybe skygger skærmet fra de fine lysbundter, der stod ned gennem tagvinduerne som i en katedral.
Alt var sort og hvidt i atelieret, da skyerne slap formiddagssolen.
Tanya tænkte på små bjergbyer på øen Patmos i Ægæerha-vet:
I landsbyernes snævre, toppede gader mellem hvide huse smeltede farver bort.
Mila docerede: — Siden menneskehedens vugge stod i Afrika, har der kun eksisteret tre slags mennesker, okay?
Hendes hænder formede en vugge, og Tanya tænkte på Kadeems bemærkning om "skadedyrskontrol”.
Hun var glad for, at han ikke var her lige nu.
Mila talte på fingrene: - Der har været far, som blev
jaget og slagtet, der har været ulve, der jagede og slagtede fårene, og der har været hyrdehunde, der holdt ulvene fra flokken.
Sådan nogle som dig.
-	Gordon var en ulv?
-Det var han også.
Men kun om natten.
Tanya smilede imponeret: - Okay?
Det er nok en opdeling, de fleste filosoffer og sociologer har misset.
Faktisk vil jeg mene, at din teori kun er gældende i f.eks. Kina, Nordkorea og Rusland.
Måske også i De Forenede Emirater.
Så du ved altså ikke, hvad han mente med ”de stumme”?
Jeg troede ellers, I udvekslede det meste.
-	Jeg tror sådan set bare, at han mente, at de var stumme.
Mila efterabede Tanyas tonefald.
- Definitionen på en stum er, at han eller hun ikke kan sige noget, ikke sandt?
-	Det forstår jeg.
Men hvem er de?
Mila tømte langsomt flasken.
Så så hun på Tanya med et medlidende blik, som var hun en håbløs sinke, og tjekkede sit ur.
-	Nu må du ikke tro, at jeg ikke sætter pris på vores samtale, for det gør jeg virkelig, men jeg venter hvert øjeblik en milanesisk galleriejer.
-	Selvfølgelig.
Skal træet med?
Mila spidsede læberne, som smagte hun på politiassistentens spørgsmål.
-	Der har selvfølgelig været forespørgsler, men jeg er ikke klar til at skille mig af med det.
Måske aldrig.
Måske i morgen.
Så spurgte hun uden overgang: — Gør det stadig ondt?
-	Gør hvad ondt?
Mila pegede på det lange, uregelmæssige ar, der løb fra de mellemste fingre i Tanyas højre hånd og dybt ind i håndfladen.
Tanya rørte sig ikke.
-	Det kommer og går.
Det er okay.
Hvilket det selvfølgelig ikke var.
Hun havde ingen sensibilitet mellem ringfinger og langfinger og kunne ikke knytte fingerspidserne ind i håndfladen, og når vejret skiftede, gjorde det nederdrægtigt ondt.
Mila smilede næsten skælmsk: - Jeg har selvfølgelig også foretaget lidt research på dig, Tanya.
Fuck!
Det sindssyge pigebarn i Holbæk.
Du var sammen med Nordsted, ikke?
Tanya betragtede kunstnerens mund.
Hun forestillede sig den med brækkede tænder.
Mila fortsatte uden at vente på svar: - Åh, politiinspektøren, sikke en mand, kaptajn i Livgarden, statsautoriseret morder i Irak og Afghanistan, og Gud ved hvilke andre steder, hvor han har slået folk ihjel.
Det var nok at benævne dem som terrorister, oprørere, ISIS-krigere, ikke?
Endnu en hyrdehund som dig.
Jeg går ud fra, at jeres forhold var uundgåeligt.
Venter du hvalpe, Tanya?
Enhver celle tilskyndede Tanya til at bringe Mila til tavshed.
-	Hold din fucking kæft.
Mila spærrede øjnene op i komisk frygt og løftede hænderne i overdreven forsvarsposition.
Så lo hun hjerteligt.
-Så hvem myrdede min Gordon?
Det er din pligt at finde ham, det ved du godt, ikke?
Tanya slap stolens armlæn med hænderne og rejste sig halvt, før hun beherskede sig.
Milas ansigt skiftede udtryk, og hun slog øjnene ned.
Måske så hun noget nyt og uventet i Tanyas øjne.
Noget definitivt.
Tanya var i sin bedste form nogensinde.
Gadi havde smeltet ethvert overflødigt gram fedt af hendes i forvejen slanke krop, og hun kunne nu tage flere mavebøjninger og flere pull-ups end den forhenværende israelske kommandosoldat.
Og under sidste session i klubben var det endelig lykkedes Tanya at brække en finger og flække en overlæbe på Sara, stedets ellers ubestridte primadonna.
Hun var hensynsfuldt angergiven
bagefter og hentede isposer til Sara, men havde sunget hele vejen hjem i bilen.
-	Du er den sidste person på kloden, der skal belære mig om min pligt.
Længe herskede en kold, fjendtlig tavshed mellem dem.
Kækhed og arrogance havde for en stund forladt tyskeren.
Så smilede hun forsigtigt.
-	Godt ord igen.
Jeg tror, det var en strisser, der slog Gordon ihjel.
Jeg er faktisk sikker på det.
-	Hvorfor?
En vis iver sneg sig ind i Milas stemme: - Det hele gik så glat.
Så uundgåeligt.
Som om det var indøvet på forhånd.
Han vidste, hvor alting var, han gik ikke ind i noget, selvom Gordon og jeg ikke ligefrem er kontrolfreaks og hader at gøre rent og rydde op.
Og vi havde bare tændt et par stearinlys.
Der var næsten mørkt.
Den, der gjorde det, vidste det hele på forhånd.
Så er der det andet ...
-	Hvad, Mila?
For første gang så kunstneren oprigtigt bekymret ud, næsten bedrøvet: - Gordon nåede aldrig at blive sig selv efter prøveløsladelsen.
Han havde sindssygt gode instinkter, og han følte sig overvåget og forfulgt døgnet rundt, men han kunne ikke finde årsagen.
Så enten var han paranoid, eller også var de meget, meget dygtige.
Han sagde, at de kendte alle mønstrene.
-	Mønstre?
Mila blev utålmodig: — Gordon var et nattedyr.
Selvfølgelig var han det.
Han stalkede, fulgte efter, ventede ... men der var andre derude.
Han var sikker.
-Så han begyndte igen efter prøveløsladelsen?
Mila trak på skuldrene: — Han var junkie.
Jeg prøvede at holde ham hjemme, men det var umuligt.
-	Javel, og jeg kan se, at du har haft travlt med at dele din hypotese med pressen?
Tyskeren smilede undseeligt.
-Jeg bestemmer ikke, hvad journalisterne skriver eller siger.
De synes vel, det er en interessant teori.
-	Det er klart, og selvfølgelig bestemmer du ikke, hvad der kommer i aviserne.
Men du nød at høre om Gordons eventyr, ikke?
Mila drejede den tomme romflaske rundt.
Studerede reflekser og farver i glasset.
-	I begyndelsen syntes jeg, det var spændende, ophidsende og interessant, men jeg er faktisk rimelig hårdtarbejdende.
Alt det her skaber ikke sig selv, og til sidst trættede det mig.
Han var i perioder manisk og forsvandt flere dage i træk på sine udflugter.
-Så du hørte ikke om alle ofrene?
-	Det er som at se porno, ikke?
Efter et stykke tid er der bare ikke flere variationer, og det bliver ligegyldigt.
-Men hvorfor lige en fra politiet?
Bortset fra at vedkommende ikke faldt over noget?
En dyb glød blev tændt i tyskerens øjne.
Hun blinkede og så ned for at skjule vreden.
-Den der pige i containeren ...
-	Hvad med hende?
Fingrene blev ført gennem Milas hår.
Hun ikke så meget som glippede med øjnene, da hun ramte operationsarret.
Hun var rasende, og øjnene skinnede af retfærdig harme som en vækkelsesprædikants.
-Nogen skulle fanden tage mig se at komme videre, okay?
Det er hundrede år siden, og ...
-	Otte, indskød Tanya.
-	Hvad?
-	Det er otte år siden.
-	Men de fandt jo ingenting på Gordon og mig!
Ikke en skid, og ved du hvorfor?
-Nej.
-	Fordi der ikke var noget.
Det var ikke os, men de blev ved med at forpeste vores liv.
Nordsted blev ved med at køre forbi vores hus dag og nat.
Han kom ind i de caféer, hvor Gordon mødtes med sine venner ... og ja, han havde venner.
Når han skulle til tandlæge, havde Nordsted den næste tid og sad i venteværelset.
Når han skulle klippes, sad Nordsted i stolen ved siden af.
Når Gordon var på skydebanen med sin riffel i Hanebjerg eller skød lerduer ude på Amager, sad Nordsted i sin fucking Jaguar på parkeringspladsen og læste avis.
Og Gordon kunne intet gøre.
Nordsted havde jo ikke ...
Tanya opfangede en skæv tone i foredraget og holdt hånden op.
Mila så på den og tav, selvom der var så mange flere ord i hende.
-	Hvad mener du med, at Nordsted ikke havde ...
havde hvad?
Milas ansigt lukkede sig som en bog, og Tanya så bestyrtet på kunstneren.
Så sagde hun langsomt: - Det, du mener, Mila, er, at Nordsted ikke havde en kone eller kæreste, som Gordon kunne voldtage.
Er det ikke rigtigt, din sindssyge kælling?
Milas øjne flakkede.
Læberne var halvt adskilte.
Hun behøvede ikke at sige noget.
Ude af stand til at sidde stille længere rejste Tanya sig brat, som var hun bidt af en slange, og gik rundt med hænderne dybt i lommerne, mens alle mulige tanker føg som flyvesand gennem hendes hjerne.
Hvis man ventede længe og behersket nok, kom fortalelsen som regel,
var en af Jakobs læresætninger.
Da han havde udtalt den i sin tid, havde Tanya slået en latter op.
For beherskelse var ikke ligefrem en af Jakobs kardinaldyder.
Han var blevet sur, men langvarigt nag lå nu heller ikke til ham.
Så standsede hun op og så på Mila Brandeis.
-De var to.
Politikommissær Kadeem Forrashi deltog i efterforskningen.
En smule liv vendte tilbage i Milas ansigt og øjne.
-	Ikke ham.
Forrashi optrådte altid yderst korrekt!
Han var professionel til ... uiie sagt man ... fingerspidserne.
Hendes telefon ringede, og Mila strakte sig hurtigt hen over bordet, som var mobilen en redningskrans.
Hun svarede på flydende italiensk med et professionelt stewardessesmil.
Efter et minut afsluttede Mila opkaldet og så klarøjet på Tanya.
Al fjendtlighed var borte.
-	Matteo er på trapperne.
Hvad var det sidste, du sagde?
-	Glem det.
-	OK, men hvis jeg en dag finder ud af, hvem der dræbte Gordon, slår jeg ham selv ihjel.
Det er et løfte.
-	Farvel.
Tanya løb ned ad trapperne fra tredje sal, var ved at vælte et pakkebud i gadedøren og hastede hen ad gaden til den nærmeste café.
Her var hun ved at myrde en vægelsindet kvinde, der var en krig om at bestille en kop kaffe, mens en tålmodig barista gelejdede kunden gennem en milliard muligheder, som drejede det sig om en hushandel.
Endelig, endelig kunne Tanya trække sig i dækning ved et isoleret hjørnebord med en triple gin med citron.
Fortsatte hun på denne måde, var hun da permanent leverskadet om højst et par uger.
Hun følte sig besmittet og inficeret, som var hun undsluppet et sanatorium i Helvede.
Et sygt, ondartet og perverteret sted.
Og hun lovede højtideligt sig selv at gå til gudstjeneste de næste mange søndage for at rense sig selv og frelse sin sjæl.
Måske også tale med sin sognepræst, Vibeke.
Det kunne aldrig skade.
Jakob var selvfølgelig en af de der encellede ateister.
Da hun havde nedsvælget halvdelen af glasset, og ginnen havde fjernet de fleste lugte fra Milas værksted, vibrerede hendes
mobiltelefon i baglommen med næste punkt på kalenderen: om tyve minutter i indre by.
- For fanden i helvede da, udbrød hun højt.
Baristaen og et par studiner så på hende.
Tanya gloede tilbage, til de tog øjnene til sig.
Lettere forsinket nåede Tanya frem til sin næste aftale denne morderiske dag på et kontor oppe på fjerde sal i en af de største mediekoncerner i Danmark.
Hun havde taget trapperne, fordi elevatorerne ustandselig var optaget, og brasede ind på redaktør Nanna Bergsteins kontor, åndeløs og forfjamsket.
Så rettede hun sig op, strøg fingrene gennem håret, strammede elastikken om hestehalen, trak vejret dybt et par gange og så på kvinden, der sad bag et skrivebord, som var segnefærdigt under lasten af aviser, mapper og dokumenter.
Redaktøren smilede høfligt og rejste sig.
Hun var høj og slank, havde langt, krøllet rødt hår med mange nuancer og tilhørende fejlfri, bleg teint.
Og et ægte smil i øjnene.
Hun så kølig og effektiv ud i hvid skjorte og lavtaljede, blå jeans, der blev holdt på plads over hendes runde hofter af et slidt, flettet westernbælte lukket med et Longhorn-sølvspænde.
De gav hånd, og kvinden fjernede bøger og mapper fra en stol.
Tanya noterede sig, at flere af bindene var forsynet med arabisk skrift.
Nanna Bergstein
, syvogtredive år
,var det første af tre voldtægtsofre, Tanya skulle interviewe den dag.
Kadeem var på en lignende mission med de pårørende til Gordon Nimbs officielle syv ofre.
Tanya satte sig og pressede hånden mod mellemgulvet.
Kvinden var balsamisk smuk, og Tanya nød bare at sidde stille og se på hende.
Nanna Bergstein åbnede en skuffe: - Jeg har sådan nogle Gaviscon-tyggetabletter mod mavesyre ...
så har jeg panodil, ipren og ... faktisk også et par stesolider, 2,5 milligram.
Bare sådan spejderagtigt, ikke?
Vær beredt.
Det hele er efterladt af forgængeren, der også havde Mellemøsten.
Sammen med en flaske calvados, hvis det var noget.
-	Det hele, tak, mumlede Tanya.
- Nej, det er okay.
Tak, fordi du ville se mig.
Flere linjer på Bergsteins kontortelefon blinkede allerede, og Tanya havde været her ...
i hvad?
Tyve sekunder?
-	Du har travlt, kommenterede hun overflødigt.
-	Jeg dækker jo Mellemøsten, og det er som at være ene pædagog i en propfuld vuggestue.
Enten er regionen på randen af en katastrofe, eller katastrofen er indtrådt.
USA’
s sjette flåde er på vej til det østlige Middelhav.
Defcon 3.
Igen.
-	Som betyder?
-	At kampfly skal kunne være på vingerne fra hangarskibene på under femten minutter med fuld bombelast.
Tanya havde da hørt bilradio på vejen og mente ikke, hun havde hørt alarmerende nyheder fra Mellemøsten.
Hun brugte nu en skruetrækker til radioens kanalvælger.
-	Hvad er der sket?
-	Det sædvanlige: Iran mobiliserer Revolutionsgarden, og sarin og sennepsgas er vistnok blevet anvendt mod kurdere.
Kaffe?
-	Ja tak.
Så var der lidt Smalltalk om trekanter med mælk, stænger med rørsukker og så videre.
Kaffen kom fra Nanna Bergsteins private termoflaske og var virkelig god.
Redaktøren iagttog hende med et lille smil, der forsvandt, da Tanya tog koppen fra munden og konstaterede: - Nanna, du blev voldtaget natten mellem 13. og 14. august ved Mosede Strand i Greve i 2012.
Undskyld.
Undertiden var det her job bare for lortet, afgjorde hun, da lyset blev slukket i Bergsteins venlige øjne.
Redaktøren lænede sig tilbage, og kropssproget blev tilsvarende formelt.
-	Det er korrekt.
Tanya satte forsigtigt porcelænskoppen fra sig på kanten af skrivebordet.
På væggen hang fotos fra Nordafrikas sandørkener.
Daggry.
Solnedgang.
Månelys nat.
Langbenede kameler og høje, magre beduiner tegnede kalligrafi over rillet sand og knivskarpe, uberørte klitter.
Et portræt af Antoine de Saint-Exupéry var fastgjort med tegnestifter under ørkenbillederne: det sidste, berømte foto, før digterpiloten lettede på sin sidste mission over Middelhavet i Anden Verdenskrigs sidste dage.
-	Jeg har læst Blåsten, Sandet og Stjernerne, sagde Tanya.
Udsagnet udløste et svagt smil hos Nanna Bergstein.
Hun
skævede til portrættet.
Dernæst til sin Ericsson-telefon, da endnu et opkald indløb.
-	Jeg skal nok gøre det kort, sagde Tanya.
-	Det behøver du altså ikke.
Eller jo, men det her er bare normalt unormalt.
Man kan ikke slukke for Mellemøsten.
-	Ikke før løven lægger sig ved lammet?
-	Præcis.
Tanya samlede tankerne: - Du havde været ude at ro i din havkajak den nat i Køge Bugt.
Der var faktisk fuldmåne, ikke?
-	Det var meget stille og smukt, og jeg skulle være blevet derude.
Redaktørens stemme knækkede en smule: - Du har selvfølgelig læst rapporterne, så jeg behøver ikke at gå i alt for mange detaljer, vel?
-	Nej, det behøver du ikke.
Men for lige at summere op, så havde du lagt kajakken på plads i den garage, der hørte til dine forældres sommerhus.
Du havde lånt huset nogle dage for at skrive en reportage, og du var alene.
Du låste bagdøren op
for at gå ind, da nogen overfaldt dig.
Vedkommende trak eller skubbede dig indenfor, truede dig og voldtog dig.
Nanna Bergstein kiggede på Tanya med et hævet øjenbryn: - Det er faktisk et fint resumé.
Hun ville vinde tid med komplimenter, tænkte Tanya.
-	Så det var det, der skete?
-Ja.
De fandt aldrig ud af, hvem det var, men Gordon Nimb blev myrdet for et par dage siden, så det er vel derfor, du er her?
-	Det var måske Gordon Nimb.
Det kan ikke udelukkes, selvom der var ændringer i hans modus operandi i dit tilfælde.
Du blev for eksempel ikke bidt, og man fandt ikke sæd på dig eller i entreen, hvor det skete.
På den anden side var Greve hans klassiske jagtmark.
Men hvis jeg skal være helt ærlig her, Nanna, så ...
-	Jeg sætter skam pris på, at du er ærlig.
-	Du er en af tre kvinder, jeg skal nå at tale med i dag.
Jeg har yderligere to samtaler i morgen.
-	Og hvad har vi mon til fælles?
Tanya tømte kaffekoppen.
-Det tror jeg nok, du ved, men jeg skal gerne formulere det, så vi ved, hvor vi har hinanden.
-Tak.
-	Det, du har til fælles med de andre, er, at I alle var udsat for fuldbyrdet voldtægt.
Bergstein skar ansigt.
-Ja.
Så bankede nogen på døren og brasede ind uden at vente på svar, lagde en stak papirer på redaktørens overlæssede skrivebord, før vedkommende bemærkede atmosfæren derinde, mumlede en undskyldning og forsvandt som en tot røg.
Hun så ud til højst at være tolv år gammel.
-	Studentermedhjælpen, sagde Nanna.
-Men hun er tolv år gammel.
-	Jeg har skudt hende til elleve.
-	Okay.
I ringede alle til 112,1 blev iført DNA-dragter, kørt ind til Retsmedicinsk Institut, hvor I fik foretaget gynækologiske undersøgelser, fik taget en million kliniske fotos, fik taget negleskrab, I aflagde forklaring, man søgte at løfte fingeraftryk fra jeres hud, negle og eventuelle briller, jeres tøj blev beslaglagt, sædprøver, spytprøver, aftryk af bidmærker, det hele.
Så talte i med kriminalpolitiet, studerede forbryderalbummer, lyttede til stemmer fra lydbiblioteket, sigtelser blev rejst, og så ...
-	Trak vi sigtelserne tilbage.
-	Giver du en kop mere?
Den er virkelig god.
Arabisk?
-	Marokkansk.
De producerer ikke så meget, men det er noget af det bedste efter min mening.
Nanna skænkede for Tanya.
-	Savner du det?
Alt det internationale, mener jeg.
-	Åh, ja og nej.
En gang imellem, men min mor har Parkin-sons, og min far er svagelig.
Og så har jeg en niece og en nevø, der betyder meget for mig.
Jeg har det fint.
-Du har ikke selv børn?
-	Nope.
Jeg er en vagabond.
Jeg har været korrespondent i Moskva, Johannesburg, Genéve og Tunis.
-	Selvfølgelig.
Så hvorfor trak du dig?
Bergstein pillede ved et koptisk kors i en sølvkæde om halsen.
-	Jeg følte ikke, jeg havde noget valg, men min situation var sikkert anderledes end de andres.
Så kiggede hun forbi Tanya.
- Ved du hvad?
Man burde sgu oprette sådan nogle grupper for voldtægtsveteraner.
Vi har en masse til fælles: skammen, selvfølgelig, og det, at du hader dig selv for at være blevet invaderet af en low life psykopat.
Hader dig selv for ikke at have været påpasselig nok, men mest af alt, at du har tilladt nogen at gøre dig til et offer.
Du far en ny identitet.
En lorteidentitet.
Du forvandles til et hadefuldt menneske.
Før det skete, bildte du dig ind, at du var Queen Shit.
Jeg gik til de rigtige fester
på ambassaderne, interviewede de mægtige og store, kom på de rigtige natklubber og kasinoer.
Blev inviteret til at tilbringe somre i Sydfrankrig.
Jeg var uafhængig og dygtig, min lejlighed blev vist i Mad og Bolig, og så blev jeg trukket tilbage til stenalderen, hvor jeg bare var en forsvarsløs kusse.
Og det går aldrig væk.
Det er sgu noget af en revision af ens selvopfattelse.
Hun gned vredt en tåre fra øjenkrogen.
Så trak Nanna vejret dybt og en anelse skælvende.
En hinde af sved kom til syne på halsen, og duften af J’adore blev tydeligere.
-	Jeg forstår, sagde Tanya.
Hun rodede i lommerne efter det fint strøgne bomuldslommetørklæde, der burde være der et eller andet sted, fandt det og overrakte det.
Det bar Jakob Nordsteds broderede initialer.
Det var endnu en ting, Jakob havde lært hende: at en anstændig strisser altid havde et rent lommetørklæde, en pakke smøger og en lighter på sig.
Og altid, altid, altid en Benchmade Bugout-foldekniv i højre strømpeskaft.
Memo: Køb en flaske Jack Daniel’
s på vej hjem.
-	Nanna, det er vigtigt for mig at forstå det, du sagde før.
Du fortalte, at du blev en hadefuld person efter voldtægten.
Og det kan jeg sagtens sætte mig ind i.
Men hvorfor gik du så ikke hele vejen?
Nanna foldede pertentligt lommetørklædet sammen langs diagonalerne.
-	Jeg tror nu ikke, du helt kan forstå det.
Men det er pænt af dig at sige det.
-Så ...?
-	Jeg blev jo haram ...
-	Uren?
Hvad mener du?
-	Fuck ...
Nanna kom på benene, skubbede stolen ind til bordet og drejede på en globus på et arkivskab.
En fingerspids landede
et sted på kloden, men Tanya kunne ikke se hvor.
Så lænede redaktøren sig mod skabet, og kroppen hvilede i en yndefuld linje fra issen til sandalerne.
Redaktøren havde selvfølgelig lige, lange tæer, bemærkede Tanya.
Hendes egne tæer lignede en sumpskildpaddes ben, selvom Jakob havde sagt, at det ikke var så slemt, lige før han bøjede sig ned og tilbød dem et par salatblade med smiskende lyde en aften hjemme i hans Simonsen & Czechura-køkken.
Eller snarere eks-hustruen Lauras voldfede køkken, der fik Tanya til at føle sig som noget, der var vokset op på en campingplads.
Tanya havde sparket ham hårdt i bagdelen, da han vendte sig for at trække en flaske bourgogne op, hentet i den enorme vinkælder, han havde arvet sammen med huset.
Og alt det andet.
-	Jo, jeg var forlovet med en tunesisk diplomat.
Bryllupsinvitationerne var sendt ud.
Familierødder tilbage til Suleiman den Store.
Meget fine.
Dum og dansk som jeg er, fortalte jeg det hele til Claudio.
Jeg forventede, at han selvfølgelig ville reagere med forståelse og omsorg.
Jesus Christ, hvor idiotisk har man egentlig lov til at være?
-	Claudio?
-	Det fornemste er at blive opkaldt efter sine erobrere.
Det er sindssygt, når man tænker over det.
Nå, men helvede brød løs.
Nu var jeg pludselig en luder, som sikkert havde nydt voldtægten, jeg var upålidelig og ville trække familiens gode navn gennem sølet.
Det var som en guvernanteroman fra attenhundredetallet og komplet absurd.
Og hvad nu, hvis jeg var blevet gravid af oplevelsen?
-	Claudio fortalte det videre?
-	Selvfølgelig, han sagde det til moar.
Nanna så opgivende på Tanya.
- Du må forstå én ting her, at uanset hvor moderne, vestlige, kosmopolitiske og veluddannede de er ...
Hvis du kradser en millimeter ned i overfladen, er de stadig beduiner.
De gik i stå engang i ottehundredetallet.
De har aldrig stillet
uret frem.
Det har ikke været nødvendigt, fordi de har den fucking olie og kan købe London.
Tanya nikkede forstående: — Og det vidste du ikke?
-1 teorien.
Jeg vidste det, men troede jo, at Claudio og jeg var noget andet.
Når det kommer til en trussel mod familiens ære og rygie.
, fakhar og alwajk ...
de har omkring toogtyve gloser for ære og vanære, ligesom inuitter har en million betegnelser for sne, så er det altid moren, der ved besked.
Det er også hende, der bestemmer, hvad der skal gå videre til patriarken.
Det er ekstremt selektivt.
—	Hvorfor?
—	Keder jeg dig?
—	Tværtimod.
—	Fordi patriarken kun kan reagere på én måde.
Han kan dræbe den eller dem, der truer familiens ære.
Og det vil han gøre, hvorefter han vil melde sig til nærmeste politistation og tage sin straf.
Og familien mister måske eksistensgrundlaget med ham.
Så der er ikke plads til letsindighed.
Måske ved han også selv besked, men hvis der ikke er nogen, der ligefrem har fortalt ham noget, kan han afvente resultatet af arbejdet bag kulisserne med æren i behold.
Nanna Bergstein tav, fortabt i meditation over fortiden.
Tanyas mobil brummede.
Det var det fjerde opkald fra Ka-deem.
Hun listede den tilbage i lommen.
—	Hvad skete der så?
—	Claudio havde udsigt til en høj stilling ved Menneskerettighedskommissionen i Genéve.
Familien var ekstatisk.
FN!
Det er jo ét enormt, bundløst ædetrug for diplomatfamilier verden over.
Der var bare ét problem.
—	At du var blevet voldtaget.
—	Præcis.
Ingen strålende fremtid på bonede gulve med en luder ved sin side.
Familiens kvinder udsendte delegationer.
De bad mig på deres grædende knæ om dels at løse Claudio fra hans
forpligtelser, dels at undgå offentlighed for enhver pris.
Og jeg var så pissetræt af dem og skuffet over ham på det tidspunkt, at jeg trak sigtelsen tilbage.
Jeg ville bare ud.
Tanya ville hjertens gerne have givet Nanna Bergstein et søsterligt knus, men redaktøren indbød ikke til det.
Imidlertid lovede hun sig selv - når alt dette var overstået - at invitere hende på en kop kaffe.
Undertiden mødte Tanya et menneske på sin professionelle vej, som hun kom til at holde af.
Der var en masse hårdførhed og galgenhumor i Nannas personlighed.
-	Måske var det meget godt, at du lærte Claudio at kende, før I blev gift, sagde hun snusfornuftigt.
Redaktøren så ud, som om hun vågnede.
Så gav hun Tanya et skævt smil, fordi hun stadig var så ung.
-Og nu er han lykkeligt gift med naboens datter, så at sige.
Tanyas mobil brummede igen.
-Det er tredje gang, mens du har været her, bemærkede Nanna.
-	Det er lige meget, sagde Tanya.
- Så hvad skete der med dig?
-	Om jeg har en kæreste?
Om jeg blev gift?
-Ja.
-	Jeg blev bare endnu en workaholic, som tror, det er det hele værd, og at jeg gør en forskel, hvilket er et totalt selvbedrag.
Hvad med dig?
-	Det samme, egentlig.
Kadeem emmede af irritation, da Tanya nåede frem til Hans Schmidts laboratorium i Det Nationale Kriminaltekniske Efterforskningscenters nye bygning.
Bag hende faldt et par lufttætte dobbeltdøre i med slubrende gummilister.
Hun mumlede et eller andet undskyldende, inden hun udmattet lod sig falde ned i en kontorstol, men det så ikke ud til at formilde politikommissæren.
Han foldede armene over brystet og koncentrerede sig demonstrativt om Schmidt, der nikkede hjerteligt til Tanya, som var hun hans yndlingsniece.
Blå beskyttelsesplastik dækkede stadig en del af de spritnye vinduer, og det lange laboratorium henlå i undersøisk belysning.
Udenfor bankede en sømpistol hidsigt, og der lød gungrende skramlen fra byggestilladser under afmontering.
—	Velkommen, Tanya.
Schmidt blinkede forsorent til hende.
Kadeem stirrede udtryksløst ud i middeldistancen.
Med et par sekunders mellemrum trak det om hans mund, som om kinden var ved at vågne efter lokalbedøvelse.
—	Noget nyt? spurgte hun.
Schmidt tog brillerne af og pudsede dem i et støvklæde fra et af mikroskoperne, der stod på rad og række på de sorte arbejdsborde.
Kriminalteknikerens øjne var sært nøgne og sårbare uden brillernes solide indramning.
—	Vi tager den bare forfra.
Kadeem sukkede, og mundvigene faldt yderligere et par millimeter.
-	Ikke fordi der er alverden at fortælle, Tanya.
Jeg er overbevist om, at selveste Sherlock Holmes ville synke ned i mismods vinter, fatte fiolen og tage sig et solidt skud kokain, hvis han befandt sig i mine sko.
Det minder mig i øvrigt om den her historie om Sherlock og dr. Watson, der var på telttur.
De var i den gyldne solnedgangstime nået frem til en arkadisk eng med drøvtyggende, tilfredse køer og far, et melodiøst kildevæld, i hvilket våde sten spejlede aftenens første stjerner, solsorte sang madrigaler, og hyrder og hyrdinder gantedes i skumringen, og de havde faet rejst teltet, og man må formode, at det primært var dr. Watsons opgave.
Nå, men ...
Kadeem så på sit ur.
—	Jeg skal være et andet sted om en halv time, Hans.
Kan vi fa resten en anden god gang?
Schmidt skottede til ham.
Så trak han skuffet på skuldrene: - Selvfølgelig.
Som sagt: Gerningsstedet er noget nær døvstumt.
Det vil simpelt hen ikke ud med sandheden.
Det er diskret som en fransk bordelmutter.
Nimbs hals blev skåret over med hans egen franske køkkenkniv.
Der var naturligvis ingen aftryk på kniven.
Den blev ført af en højrehåndet eller snedig venstrehåndet person.
Siden 90 % af os er højrehåndede, indsnævrer det jo ikke feltet nævneværdigt.
Schmidt tav.
-	Er det det? spurgte Kadeem.
Schmidt så ned, men Tanya mente, at hun anede et drilagtigt glimt i hans øjenkroge.
Det ville ligne ham.
At bevæge sig fra A til B langs en lige linje var aldrig Schmidts stil.
Han elskede et tryllebundet publikum.
—	Fibre ... hår?
fortsatte Kadeem utålmodigt.
Spørgsmålet udløste noget i Schmidt.
Han stak pibespidsen i munden, men tændte naturligvis ikke.
-	Brandeis og Nimb ville i hvert fald ikke vinde førstepladsen i en husholdningskonkurrence.
Det er ikke så meget et gerningssted som en arkæologisk udgravning.
Så lagde han en lille, gennemsigtig bevispose på bordet og kiggede afventende på dem.
Kadeem og Tanya bøjede sig frem og var ved at støde hovederne sammen.
-	Hvad er det? spurgte hun.
-	Kattehår.
-	Kattehår?
-	Cattus felix.
Endnu en pose blev lagt på bordet foran dem, og så endnu én.
Schmidt rejste sig og tændte en skrivebordslampe.
-	Hund.
Kanin.
Kadeem rødmede og trak hårdt i jakkeærmerne:
- Helt ærligt, og med al mulig respekt, Hans, så har jeg svært ved at se en kanin som gerningsmand, særligt når det kommer til at skyde Nimb fire gange med en 9-millimeterpistol.
Schmidt så alvorligt på ham.
-	Det samme har jeg, Kadeem.
Absolut.
Men så fandt vi disse.
En gennemsigtig plastikpose med fire grå hår af ens længde.
3,5 cm, stod der på posens etiket.
-Fra et menneske? spurgte Kadeem.
-	I den grad.
En mand.
Europæisk race.
Tanya kendte de hår.
Hun havde ved flere lejligheder pillet lignende hår af Jakobs jakkekrave, når de skulle i byen, ud at spise eller i Det Ny Teater, fordi de delte en fælles glæde ved sentimentale musicals.
Hendes fingre var gledet gennem det hår, når de elskede.
Med et kort sideblik konstaterede hun, at Kadeem opmærksomt betragtede hende, så hun gabte bag en hånd og var sikker på, at hendes ansigt ikke udtrykte noget særligt.
-	DNA?
Schmidt så på Kadeem med slet skjult mishag.
—	Hverken Merlin, David Copperfield eller Yoda arbejder her længere.
Så du bliver nødt til at væbne dig med tålmod endnu et par dage.
Kadeem beherskede sig.
—	Jeg venter.
—	Det gør vi alle.
Som en croupier fordeler spillekort, lagde Schmidt endnu et halvt dusin bevisposer på bordet.
- Her har vi andre hår.
Lange og sorte, Kadeem.
Utvivlsomt semitiske.
—	Mine?
Fra mig?
Men det er jo ...
—	Latterligt?
Umuligt?
-Ja, for fanden!
Schmidt nikkede tankefuldt.
—	Som sagt tror jeg ikke, det kolonihavehus har set en støvsuger eller en gulvklud de sidste ti år.
Mindst.
Marie Kondo ville få en hjerneblødning, hvis hun så det.
Han pegede med den våde, sorte pibespids:
- Her har vi et par alenlange røde hår.
Og hvis vi bare tænker højt her, folkens, altså tillader os at kaste vanvittige hypoteser frit op uden at se, hvor de lander, så vil jeg vædde på, at de engang voksede på Lene Jensens velformede hoved.
De her sad på dit, Kadeem, og de sidste tilhørte Jakob Nordsted.
Så har vi et par stykker af mellemblond art, og så vidt jeg husker, havde kommissær Kim Thomsen netop kort, mellemblondt hår.
Det var selvsamme Thomsen, som i sin tid foretog arrestationen af Nimb.
Når man ved, at et gennemsnitligt menneske mister omkring hundrede hårstrå om dagen, og I alle har været i det hus flere gange i tidens løb, så betyder det her jo ingenting.
To skridt frem og to tilbage, så at sige.
—	Hvad med ballistik? spurgte Kadeem.
Schmidt smilede sardonisk.
— Jeg har glædet mig til netop det spørgsmål, Kadeem.
Meget.
En gang imellem beskyldes jeg
af bogholdere og Djøffere for at væiefor grundig.
Grundighed koster penge og giver overarbejde, men her er endnu et bevis på, at de har uret, og jeg har ret.
Vi rev alle gulvplanker op and lo and behold!
Endnu en ydmyg, gennemsigtig pose, men denne gang indeholdende et blankt patronhylster.
Kadeem og Tanya så på hinanden.
Den lille messingcylinder til 50 øre var det første tekniske fund med substans fra gerningsstedet.
Tanya rakte ud efter posen, men den forsvandt i Schmidts store lab.
-Næ, næ, næ, unge dame!
Ingen andre end jeg og det automatiske lys i pengeskabet får den her baby at se, før vi har fundet det våben, vi ønsker at matche hylsteret med.
Ingen fingeraftryk, for øvrigt.
Kadeems koncentration var som en laser.
-	9-millimeter Luger?
-Jeps.
-	Fabrikat?
-	Magtech FMJ 100 grain.
-Men den bruger alle jo, udbrød Tanya.
Schmidt nikkede.
-	Patronen er meget populær ude i skydeklubberne og såmænd også hos os selv.
Altså jer.
Politi og forsvar.
Hvilket selvfølgelig er trist.
Hylsteret kan også have tilhørt Nimb selv.
-Han har tilladelse til en riffel og et haglgevær ... aldrig til en grov pistol, sagde Kadeem.
- Hvilket far mig til at tænke:
Fandt vi nogensinde den riffel og hans haglgevær?
-	Nej, det gjorde vi ikke, sagde Schmidt flegmatisk.
— Men de kan være deponeret i en jagtforening eller skydeklub.
Kadeem kom på benene.
Han lænede sig mod et bord og kneb næseryggen hårdt mellem to fingre.
-	Er der andet?
—	Nej.
Beklager.
Schmidt rejste sig og sukkede, da lænden blev rettet ud.
Han førte dem mod døren, men holdt så Tanya tilbage med en varm hånd om hendes albue.
—Jeg ville gerne lige tale med Tanya under fire øjne.
Kadeem så ud til at have indvendinger, men Schmidt kom
ham i forkøbet.
—Det er et rent privat anliggende.
—	Jeg venter nede på parkeringspladsen, sagde Kadeem.
Cigaretpakken befandt sig allerede i hans hånd.
Tanya nikkede.
— Tag plads.
—Jeg kan sgu snart heller ikke stå på benene.
—Du ser faktisk en smule træt ud, min pige.
Tanya gabte og gned øjenhulerne med knoerne.
Hun tvivlede på, at hun kom igennem endnu en søvnløs nat uden at blive psykotisk.
Når hun gned hårdt nok, så hun mærkelige mønstre, der blev suget mod et centrifugalt mørke.
Når hun lettede presset en smule, tonede en uendelig, gylden sandstrand frem.
Palmeblade raslede godmodigt og forførende i den varme, tropiske vind, hun hørte sagte bump, når en kokosnød ramte det fine, rene sand, og når hun vendte sig, strakte sporene efter hendes og Jakobs bare fødder sig langt, langt bagud til det punkt, hvor den skyfri himmel forenede sig med bugtens lange bue.
De holdt hinanden i hånden, og de var alene i verden.
Fuck ham i al evighed!
Det kunne have været den skinbarlige virkelighed.
De havde hooket fly og en luksuriøs strandhytte på Bora Bora, da Jakob aflyste det hele.
Rejsen, dem, fremtiden.
Fordi røvhullet sikkert valgte at underordne sig anakronistiske, ældgamle æresbegreber, der undertrykte alle i familien.
Ligesom kurderne, for øvrigt, og den der tunesiske diplomatfamilie, som stakkels Nanna Bergstein var
på nippet til at blive indlemmet i.
Hvad var egentlig forskellen?
Ære.
Omerta.
Ære gjorde ikke en lykkelig, vel?
Eller også ...
eller også var han bare blevet træt af hende, eller ...
Overgangen mellem varme og kulde havde været så uforklarlig brat.
-	Hvad var det, Hans?
-	Hvordan ligger landet?
—	Landet?
Sørgeligt, vil jeg sige.
Kadeem er som en besat jagthund.
Og det kan jeg ikke bebrejde ham.
—	Næh, det kan man jo ikke.
Al den intensitet.
Hvor kommer den fra?
Er det Rose Caspersen-sagen?
At fortælle hendes forældre igen og igen, at der intet nyt er?
At se Nimb stå og grine i retssalen?
Gudfader.
Hvornår lærer vi at spærre dem inde og smide nøglen væk?
Er det ham, tror du?
Helt uden for referat, selvfølgelig.
—	Jakob?
—	M-hm.
Tanya tvang en smule tankevirksomhed frem i dagslyset.
-	Det er for tidligt at konkludere.
Jeg skal nok tale med ham, selvom der ikke er nogen, der vil nyde det.
Men der er et eller andet, der halter her.
Nu har du pludselig et patronhylster.
Det er meget bekvemt.
-	Det lå under gulvet, Tanya.
—	Alligevel, Hans.
Du kender Jakob.
Han er ikke typen, der ikke kan tælle til fire, vel?
Fire skud.
Tre patronhylstre i lommen?
Han begår ikke den slags fejl.
-Eller du håber, han ikke begår fejl.
Vi håber begge to, at det ikke er tilfældet.
Men alle er ikke perfekte altid.
Og må jeg ikke lige spørge: Hvad gik der galt mellem jer to?
Jeg har aldrig set Jakob så glad.
Opfyldt.
Tilfreds.
Det ligger jo ikke naturligt til ham.
Tanya kom på benene og gik frem og tilbage mellem arbejdsbordene.
Der var endnu ingen særlige lugte i laboratoriet.
-	Aner det ikke.
Vi havde det godt, mente jeg.
En aften hældte jeg endda alle de single malts, jeg kunne finde, ud i toilettet, uden at han slog mig ihjel.
Hans Schmidt var imponeret.
-	Den samling har kostet ham tusinder og atter tusinder af...
-	For at passe på ham.
Han drak for meget.
Men så skete der noget.
Vi havde planlagt en rejse til Bora Bora.
Jeg glædede mig som en sindssyg, men han aflyste.
Vi skulle også have besøgt en af mine veninder og hendes mand i Paris.
-	Hvorfor?
Tanya knækkede sine knoer.
Hun glædede sig allerede til næste træning med Gadi.
At få afløb.
Det hjalp altid.
Et par timer.
-	Jeg spurgte aldrig.
Han mistede vel interessen, hvilket han var i sin gode ret til.
Jeg har aldrig abonneret på den tanke, at to voksne mennesker ejer hinanden.
-	Så du har i sinde at tale med ham om det her.
Om Gordon?
Tanya nikkede: - Og jeg har i sinde at bevise, hvem der slog
ham ihjel.
-	Jeg skal nok hjælpe dig bedst muligt.
Hvilket betyder en hel del, når jeg selv skal sige det.
Hun smilede til den gamle mand og klemte hans hånd.
-	Det siger alle, Hans.
Det betyder alverden, faktisk.
Du er en stjerne.
Kadeem stod lænet mod sin fine, nye bil nede på parkeringspladsen.
Foran hans skosnuder lå allerede to cigaretskod.
Tanya knappede sin duffelcoat og så op på den blege himmel.
-	Hvad ville Schmidt? spurgte han.
Tanya smilede udmattet.
-	Det samme som alle andre: hvorfor jeg ikke længere er sammen med Jakob, og om jeg mente, det var ham, der slog Nimb ihjel.
Almindelig konversation.
Tanya gik om på den anden side af Kadeem for at slippe for cigaretrøgen.
Så spurgte hun: - Under jeres efterforskning af Rose-sagen ... hvordan havde du og Jakob det egentlig med hinanden?
Han trak på skuldrene.
-	Fint nok.
Jeg havde ikke svært ved at se ham i en gyngestol på verandaen på en bomuldsplantage engang i Sydstaterne i 1860’erne.
Med en flodhestepisk i skødet og en Mint Julep i hånden.
-	Mener du, at han opførte sig racistisk?
Kadeem smilede erindrende.
-	Skal vi ikke bare sige, at Jakob er meget ... hvid?
Tanya rynkede brynene.
Det var en overraskelse.
Hun havde aldrig hørt Jakob udtale sig racistisk, bortset fra et fucking perkere, når bandemedlemmer udsatte fredelige forbipasserende for livsfare under Nørrebros bandeopgør.
Hun havde også set en del fotos fra hans tid i hæren, fra Afghanistan og Irak, hvor han sad og drak kaffe eller te med klanens
ældste ude i landsbyerne, accepteret af turbanklædte, gamle mænd med de høgeansigter, kun bjergfolk kunne præstere.
Flere af dem betegnede han som de fineste mennesker, han havde mødt.
-	Men I kunne samarbejde? spurgte hun.
-	Ja.
Vi var begge meget dedikerede og frustrerede, sagens natur taget i betragtning.
Det er vi vel stadig.
Han smilede til Tanya.
- Men åbenbart syntes han ikke, vi to skulle have haft Nimb-sagen.
-	Og hvem siger det?
Kadeems profil var skarp og mørk mod himlen.
-	En ven til en ven.
Angiveligt var Jakob uenig med Wil-helmsen om, at vi blev sat på sagen.
Wilhelmsen trumfede det igennem.
Jakob syntes, du var for ung, og at jeg var ... ja, det aner jeg egentlig ikke.
Eller også syntes han bare, han var selvskrevet til at tage den.
-	Ville han selv have den?
-Det er kun rygter, Tanya.
'-	Tidligere i dag, og det føles som flere onde år siden, interviewede jeg Gordons efterladte og sønderknuste enke.
Kadeem kiggede interesseret på hende.
Hænderne kom op af bukselommerne, og han bed i en negl.
-	Hvordan var det?
-Hun er et seriøst forstyrret menneske.
Destruktiv.
Hun mødte i sin tid Nimb, da han prøvede at voldtage hende i sin kassevogn.
Det endte med øm elskov, et fuldendt møde mellem to sjæle.
Hun tog ham med op i atelieret, beværtede ham og tegnede skitser af hans pragtfulde nøgenhed.
De fandt stor glæde sammen, når han fortalte om sine natlige udflugter.
Hvor andre nyforelskede taler om film, digte og stjernetegn, fortalte Nimb om sine voldtægtsmetoder.
Kadeem kunne ikke lade være med at smile.
-	Du tager pis på mig, ikke?
-	Overhovedet ikke.
Jeg ville ønske, at jeg gjorde.
Og jeg tænker på, om Mila var den mytiske person, der viste ham vejen til hans sande identitet og skæbne.
Det ophøjede væsen, han omtalte under forhøret med Lene Jensen.
-	Falken og byttet?
-Hvis du imiterer ham igen, skyder jeg dig.
-	Jeg skal nok lade være, så.
-	Det er kun begyndelsen.
Hun er overbevist om, at det var en strisser, der dræbte ham.
Du har set overskrifterne, ikke?
Journalisterne elsker ideen.
-	Hvorfor en strisser?
-	Fordi han vidste det hele.
Kendte huset.
Det var omtrent mørkt, men alligevel gik alting så hurtigt og glat, sagde hun.
Måske er det bare efterrationalisering, fordi hun hader politiet.
Gordon følte sig forfulgt efter prøveløsladelsen.
-	Jo, men han var sindssyg.
-	Det samme er hun.
Tanya skuttede sig.
- Hun tilbad Gordon, hyldede ham for hans altformåenhed, smarthed.
Et fantom.
Jeezz ...
Kadeem nikkede alvorligt og betragtede stilladset, hvor to stilladsarbejdere, vævre som husmårer, var i færd med at skille det ad.
-Måske skulle jeg selv tale med hende, sagde han.
-Fordi jeg overså noget? spurgte Tanya med en kant.
Han så forbløffet på hende.
Så rystede han på hovedet og
lagde hånden på hendes arm.
-	Rolig nu ... selvfølgelig ikke.
Fordi jeg er, hvem jeg er.
-	Hvad mener du?
-Jeg har mødt hende en del gange i de onde gamle dage, ikke?
Og hvis hun rent faktisk tror, det var en fra politiet, der dræbte hendes fantastiske ægtefælle, så er jeg vel en af dem øverst på listen.
Vi er faktisk kun to.
Det kunne være interessant at se, hvordan hun reagerer.
Han havde naturligvis ret.
Hun var overspændt.
—	Jo.
Undskyld.
Kim Thomsen.
Jeg har aldrig mødt ham.
Kendte du ham?
-	Absolut.
Han var en fremragende boksspiller.
Som Alan Shearer eller Van Nistelrooy.
Altså på vores niveau.
Jeg har spillet med ham et utal af gange.
Han var kold, men kun på banen.
Kadeem stak en cigaret i mundvigen, men tændte den ikke.
- Så fik han cancer i bugspytkirtlen og forsvandt på tre måneder.
Tre børn.
Det ældste af dem otte år.
Det er et par år siden.
-Åh...
Han havde altid været god til at pakke.
At pakke fornuftigt og effektivt var én af de gode ting, man lærte i hæren.
Det og altid at rede sin seng om morgenen.
Det kan godt være, at dagen fra gry til kvæld er noget lort, men i det mindste kan du gå til ro og glemme dagen i en opredt seng, havde sergenten fortalt holdet.
Og han havde ret.
Jakob lagde for en sikkerheds skyld en tyk sømandssweater i kufferten.
Der kunne være ganske koldt oppe ved den schweiziske afvænningsklinik ved Alpernes fødder.
Dørtelefonen brummede.
Han gik ud i gangen og kiggede opgivende på billedet fra overvågningskameraet.
-Lige hvad der fucking manglede.
Jakob overvejede at lade, som om han ikke var hjemme, men vidste, at Tanya ikke ville helme, før hun havde skaffet sig adgang til huset.
Feks.
gennem et smadret kældervindue.
Eller simpelt hen med den nøgle, han vist aldrig havde faet tilbage.
Han åbnede hoveddøren, og Tanya marcherede forbi ham, som var han luft, gik videre under den høje halls hvide rodnet af gevirer og ind i stuerne.
—	Kom endelig indenfor, og lad, som om du er hjemme, sagde han.
Tanya hørte ham vist ikke.
Hun slog sig ned i en sofa over for vinduerne til haven.
Hun var rank som en ladestok og kun skarpe, rette vinkler.
Hun så frem for sig, tyggede på sit evindelige tyggegummi og holdt hænderne dybt i duffelcoatens
lommer.
Friskheden hang efter hende, og Jakob indåndede duften.
Tanyas kæbelinje var beslutsomt markeret, og det gyldenbrune hår var samlet i en tyk hestehale.
Han havde aldrig set præcis den nuance, før han mødte hende.
Jakob stod midt på det persiske tæppe, fingrene sitrede.
Den unge kvinde tiltrak ham stadig, som havet tiltrækker morgenvandreren.
Så fokuserede hun opmærksomheden på den åbne kuffert på gulvet, flybilletterne og passet på sofabordet.
-	Skal du rejse?
Jakob begyndte at lægge skjorter i kufferten.
-	Du går ikke glip af meget, Tanya.
-	Rend mig.
Så mønstrede hun ham med sine klare, unge øjne.
Hendes lige, mørke øjenbryn nærmede sig hinanden.
Hun var en notorisk grubler.
-	Eller er du ved at flygte?
Jakob lo stramt.
Hvorfor helvede havde han lukket det infernalske kvindemenneske ind?
Tanya knappede duffelcoaten op og stak hænderne tilbage i lommerne.
Det ansigt, den hals, den smidige, stærke krop med fregner strøet over hendes små bryster som kanel.
-	Flygte?
-	Og er det klogt lige nu?
-	Hvorfor skulle det ikke være klogt?
-Jeg har taget det udvidede forhørslederkursus, Jakob.
Sidste måned.
New Scotland Yard.
Det der med at besvare spørgsmål med spørgsmål ... gider du droppe det?
-Det er et godt kursus.
Jeg har selv undervist der.
Tanya var åbenbart ude af stand til at sidde stille længere.
Hun
rejste sig, gik hurtigt og letfodet hen til de høje palævinduer og trak gardinerne fra, som hun havde gjort hver morgen, når hun havde overnattet hos ham — altid medbringende katten, Leo.
Så havde hun åbnet dørene til terrassen for at lade Leo komme ind fra haven, og han havde lykkeligt studeret hendes krop i modlyset fra Sundet.
Undertiden var hun klædt i sin pyjamas, undertiden i en af hans T-shirts eller skjorter.
Det afhang af nattens forløb.
Men når hun bemærkede hans granskning, blev hun forlegen og vred, fandt det nærmeste tæppe og svøbte det om sig.
Modlyset optegnede den smalle trekant, hvor hendes lår mødtes allerøverst, omridset af de ydre skamlæbers lave volde og den mørkere kløft mellem hendes balder.
Tanya havde stærke, graciøse ben, men nogle af hendes tæer var krogede og mærkelige.
Det var indiskutabelt.
Jakob savnede faktisk kattens selskab.
Det var et renligt dyr, der var klog nok til at holde sig fra trafikken nede på Strandvejen og regelmæssigt overbragte ham friskfangede fugleunger og mus, som anerkendte den, at Jakob var husets øverste autoritet.
Han bed tænderne sammen, kastede et blik på rækken af mørke forfædre, pressede fingerneglene ind i håndfladerne og væltede alle sine idiotiske og egoistiske tanker, længsler og minder som kegler.
-	Jeg burde slet ikke være her, sagde hun.
-	Jeg er helt enig, men hvorfor er du her så?
-	Fordi, Jakob ... fordi du meget vel kan blive sigtet for mord.
Derfor.
Naturligvis smilede han bare.
De mørkeblå øjne forsvandt næsten i asiatiske smilerynker.
Han så ud til at være i fin form, hvilket generede hende.
Så bebrejdede hun sig selv for at have forventet, at hendes bemærkning om mordsigtelsen ville ryste ham.
Det her måtte ikke blive et spil.
Så ville hun utvivlsomt tabe.
Hun havde ment, hun var en virkelig god backgammonspiller, indtil hun mødte Jakob.
Han var velbevandret i alle mulige og besynderlige emner.
På natbordet og gulvet ved siden af sengen lå altid stakke af bøger: biografier, opdagelsesrejsendes optegnelser fra alle tider, Herodot, sære bøger om militærarkitektur og religioner, hun knap havde hørt om.
Iblandet angelsaksiske humorister: Jerome, Bryson, Twain, P.G. Wodehouse, Spike Milligan, Ben Elton.
Og de store amerikanere: Irving, Donna Tartt, Tom Wolfe, Jonathan Franzen og Cormac McCarthy.
Når han var glad, hvilket var sjældent, måtte Tanya undertiden og midt om natten stille sig op i sengen og slå ham hårdt med en pude for at afbryde hans hjælpeløse latter.
De skulle som regel begge tidligt op, men Jakob var et uforbederligt B-menneske, der elskede natten.
Til hendes ærgrelse fortsatte Jakob pakningen med sikre bevægelser.
En stak Stenstrom-skjorter, som han selv strøg.
Så fulgte et par sorte swanwing brogues, der blev stoppet i en skopose mærket Lobbs of London og en toilettaske i blødt handskelæder, der lugtede af hans Thayers-aftershave.
Jakob fløjtede umelodisk.
Ansigtet var roligt og koncentreret om det forhåndenværende.
Så skottede han ubekymret til hende.
-	Og hvem er det, jeg har myrdet?
-	Nimb.
Gordon Nimb.
Stop dig selv, okay?
Det er faktisk en teori, der bliver mere og mere attraktiv ude i Glostrup.
Selv Hans ...
Dén gik rent ind.
Jakob rettede sig op.
-	Hans?
-	Ja, Jakob.
Jeg er her faktisk for at hjælpe.
Det sidste forblev ukommenteret.
Han tog nogle boksershorts og lagde dem i kufferten.
-	Vil du være sød at holde dig fra den satans kuffert i fem sekunder?
Du har trukket sagsmapperne på Rose Caspersen og Gordon Nimb en halv snes gange de sidste seks måneder, med stigende frekvens omkring datoen for Gordon Nimbs
prøveløsladelse, som du åbenbart kendte på forhånd.
Folk tolker det som en besættelse, og jeg mener ikke, man kan bebrejde dem.
-Og?
-	Hvorfor?
Endelig forbindelse.
Jakob satte sig på fodskamlen med en hånd under hagen, men kiggede forbi hende.
Stemmen var ikke fjendtlig.
-	Det er umuligt for dig at forstå, Tanya.
Endnu.
Det er en slags OCD: Du bliver ved med at tro, at du har overset et eller andet afgørende spor i papirerne.
Kald det bare besættelse, jeg er pisseligeglad.
Jeg håber aldrig, du far et barnemord, men hvis du gør, vil du forstå mig ... og Kadeem.
Det er noget andet.
Det er et syndefald.
Det er umuligt at forklare.
Du har en uudslukkelig længsel efter at finde morderen.
Og det er naturligvis en rent akademisk trang for dig.
Du ville forstå det endnu bedre, hvis du selv ...
-	Havde et barn, som din Dennis?
Fuck dig.
Han gjorde mine til at rejse sig, og Tanya brugte den samme stemme, når hun afhentede sine berusede brødre på en bodega efter en Brøndby-FCK-kamp: - Sæt dig!
Den virkede endnu.
-Der er faktisk mere, sagde hun.
Jakob havde engang overværet en af Tanyas Krav Maga-gra-dueringer som eneste tilskuer.
En sjælden undtagelse fra de strenge regler.
Efterfølgende havde hun ligget i hans seng i flere dage, mens hun kom sig, og løse tænder groede fast igen.
Hun drak lidt vand, juice og mælk sammen med panodiler og brufener.
Hun lå på siden, stille som et dyr, og stirrede på samlingen af japanske vifter på væggen.
Han måtte bære hende ud på toilettet.
Det var det værd, forsikrede hun ham.
Tandbeskyttere og kamphandsker var tilladt, men ikke andre beskyttelsesmidler.
For at bestå skulle Tanya i sidste seance modstå angrebet fra to unge mænd i en rekonstruktion af et natligt overfald.
Hendes modstandere og en kvindelig dommer var fløjet ind fra Israel.
Tanya blev flere gange slået i gulvet, men kom altid op igen.
Hun var naturligvis hurtig og meget adræt, men det var ikke det, der gjorde forskellen.
Forskellen var hendes kontrollerede vildskab, og det gik op for Jakob, at han faktisk ikke kendte hende.
Dommeren havde overøst hende med komplimenter.
-Jakob?
Han vågnede op.
-	Ja.
Der var mere, sagde du?
-	Grå hår i teknikernes støvsugere.
Kort og gråt som dit.
-	Fra Gordons belortede kolonihavehus?
Det betyder ikke en skid.
Jeg har været der.
Det samme har vi alle.
Jeg havde gode grunde til at besøge dem.
Det beviser ingenting.
-	Og Rose?
-	Hør her: Du sidder over for dem, Gordon og hans ondartede, fucked up, satans kone, og du ved, det er dem, der tog livet af den stakkels pige.
Men du kan ikke røre dem.
Så for allersidste gang: Det forsvinder aldrig, og vær så venlig at skride nu, okay?
Men Tanya blev siddende.
Hun var urokkelig, medmindre man skød hende eller kyssede hende.
Begge dele var desværre umulige.
Jakob skjulte ansigtet i hænderne.
Så kiggede han ud mellem fingrene.
Hun var der stadig.
-	Nu vi taler om børn, Jakob.
Han fjernede hænderne fra ansigtet.
I stedet flettede han dem i skødet, som om han bad.
-	Hvad med dem? spurgte han bønfaldende.
- Og er der virkelig ... virkelig ikke andres liv, du kan ødelægge?
Tanya overhørte ham.
I stedet satte hun sig bedre til rette i sofaen, bemærkede han med noget, der tangerede ærefrygt.
-	Jeg prøver som sagt bare at hjælpe dig.
-	Lad være med at hjælpe mig.
Bare gå.
-	Men du blev set, din idiot!
Var det for tidligt med en whisky?
Jakob så på sit Rolex.
Fuck, han skulle være i lufthavnen senest om en time, og det gik op for ham, at han ikke havde booket parkering.
Never mind.
I sidste instans kunne han tage et senere fly.
Det spillede alligevel ikke den store rolle.
Dennis blev i denne tidlige fase alligevel behandlet med tunge, bedøvende midler i sin selvmordssikrede, konstant overvågede enestue på klinikken, mens abstinenserne rasede.
Det havde de betalt for.
Og Laura ville uden tvivl forstå ham.
På sin langmodige og overbærende facon.
De havde trods alt levet sammen i hen ved toogtyve år.
Hun var vant til sidste øjebliks ændringer af alle planer.
Fra Afghanistan: -Jeg bliver nødt til atflyve med en af drengene til felthospitalet i Kirgisistan, hans ene ben er skudt af.
—Laura, savner dig sindssygt, men Den Nordlige Alliance er gået i stå oppe ved Chora, og vi flyver med amerikanerne og briterne derop for at lasermærke bombemål.
Det burde ikke tage så længe, men ellers går offensiven i stå.
-	Pas nu på dig selv, Jakob.
Og en eneste gang var det Laura, der meldte sig over satellittelefonen.
Stemmen var ængstelig og ulykkelig.
—Åh, Jakob, vandet er gået!
Han havde været midt i et pokerspil i et telt i udkanten af den enorme Bagram-luftbase, da majoren havde overrakt ham telefonen med et hævet øjenbryn: - Tag så hjem, kaptajn.
Nu!
Jeg har underskrevet papirerne.
-	Laura?
Men er det ikke først om to ...
-Sig det til ham.
Han vil ud nu!
Torben kører mig til Rigshospitalet.
Og han har lovet at vente.
-Men ...
Jakob havde set op i den strålende, blikstille stjernehimmel over Afghanistan, forbandet sig selv og især Torben, seniorpartneren, der lod en fransk specialist bygge en vinkælder i to etager under huset på Richelieus Allé.
Som yndede pastelfarvede pullovere og havde vundet olympisk sølv i 49-jolle i 2004.
Laura og han havde gået på Øregård Gymnasium sammen, og han havde aldrig opgivet håbet.
Nu var han gift med Laura.
Ceremoni på Lanai Island på Hawaii.
Gæster fløjet ind med Ariana Grande.
Tre dage.
Og Dennis var i den grænseløse verden det meste af tiden.
Jakob gned kinden, hvor Tanyas forskende blik ramte den.
-	Undskyld?
-	Du blev set.
Selvsamme nat.
Uden for en kurdisk narkocentral i Nordvest.
Bandeenheden overvågede den fra den anden side af gaden med et stationært kamera.
Tanya bankede frustreret nakken mod væggen, før hun kunne fortsætte: - Så ... for helvede da ...
det spørgsmål, alle stiller sig, er, hvorfor du var der.
Hendes spørgsmål bragte ham tilbage til den forbandede nat.
Han var blevet lukket ind i de halvmørke, aflange, sparsomt møblerede rum, der engang havde tilhørt en grossist i eksotiske krydderier.
Stedet lugtede stadig af koriander, anis og kardemomme.
Og han havde pligtskyldigt overdraget sønnens narkogæld i euro til den mest fremtrædende af de skulende, firskårne pushere, ham med fire øreringe i venstre øre.
De havde sære frisurer som professionelle fodboldspillere, var iført træningstøj, selvom de ikke ligefrem så ud til at kunne gøre sig gældende på atletikbanerne, men mere i bodybuilderklubber, der ikke var alt for nøjeregnende med anvendelsen af anabolske
steroider.
Pusheren havde omhyggeligt talt seddelbundterne, undersøgt vandmærker og så videre og rakt dem videre til sin næstkommanderende, der sjoskede hen til et pengeskab i hjørnet i knirkende, enorme basketballstøvler og deponerede dem på en hylde.
-	Det er det aftalte beløb, ikke?
Jakob smilede affabelt.
Han fik ikke noget svar, så han vendte sig for at gå igen.
Så åbnede den ældste pusher munden.
-Jeg kommer til at savne den dreng.
Du, far ...
sig til ham, at han altid er velkommen tilbage.
Så hvid ... og ung ... så ...
-	Stram og smuk, fuldførte en yngre pusherkollega med et udfordrende smil.
Et latterbrøl løftede sig mod det lave loft i rummet, der nu var en arena.
Vandpiber boblede på det beskidte gulv ved siden af tynde madrasser.
I et hjørne sad en kendt skuespillerinde, der vel nu var over sin første blomstring, en uventet succes og efterfølgende væg til væg-eksponering.
Hendes hoved hang næsten ned til brystet, men øjnene var åbne og studerede egen fortabelse.
En crackpibe var ved at glide ud af hendes kraftes-løse fingre.
Jakob havde beundret hende i sin tid.
Så så han på koblets førerhund og smilede mildt.
-Der er jo ikke noget som helst i vejen med at være bøsse, men jeg mente, det stred mod jeres religion.
Nu var der ikke længere nogen, der fnisede.
Den store pusher vædede læberne.
Nike-jakken spændte over hans massive skuldre.
Han forsøgte at sætte en hånd mod Jakobs bryst, men Jakob gled af.
-	Dit fucking strissersvin ... og du, hvilken far lader sin søn blive junkie som sekstenårig?
Sig mig det, strissersvin.
Han så sig om efter et bifald, der ikke udeblev, og løftede armene som en patriarkalsk, sølvrygget bavian.
Jakob så ned i
gulvet.
Så løftede han blikket til mandens sorte øjne og lokaliserede sine primære mål.
—	Hvorfor skulle du nu sige sådan noget?
Lige før var vi gode venner og alting.
Så ramte han pusheren ved venstre kæbevinkel med et jernhårdt hook og mærkede med fornøjelse knogler og tænder splintres under knoerne.
Jakob fulgte op med et vristspark i pusherens skridt og nød den gummiagtige konsistens af mandens kønsdele mod sin løbesko.
Kurderen faldt om med et kvalt skrig, men var bevidstløs, inden hovedet ramte betongulvet.
Derefter var alt tumult, der dog hovedsageligt var orkestreret af Jakob.
Alle havde pludselig knive i hænderne.
Indædt kæmpende trak han sig baglæns og slap ud gennem den tunge jerndør, sekundet før en vandpibe eksploderede mod dørpladen.
Jakob flåede en affaldsbeholder op fra jorden ved siden af trappen og kilede den fast under dørhåndtaget.
Indenfor opstod lyde, som prøvede folk at undslippe en læk undervandsbåd.
Det sidste glimt fra helvedes forgård var skuespillerindens ansigt.
Hun var vågnet op og iagttog det blodige kaos med et lille, fjernt smil.
På vej gennem porten tacklede Jakob den unge vagtpost og stak ham en syngende flad.
-	Find dig noget andet og bedre at foretage dig, hvæsede han ind i det unge, forbløffede ansigt.
Så trak han baseballhuens skygge langt ned over øjnene og slog hætten op.
Han vidste alt om kameraet ovre i autoværkstedet.
Naturligvis.
Tanya betragtede Jakobs ansigt.
Det var ubevægeligt, men øjnene bevægede sig som hos en blind.
Så kradsede han sig i nakken, og det virkede, som om han igen befandt sig på samme planet som hun.
Og omtrent på samme tidspunkt.
Så åbnede han munden, og hun vidste - inden han udtalte det første ord - at hun havde tabt ham.
-Jeg har ikke den fjerneste anelse om, hvad du vrøvler om.
Kurdere?
Kan du bevise det?
Er jeg blevet identificeret?
-	Nej.
Ikke af kurderne.
Telemetrien siger 1,94 høj.
Det er du.
-	Tilkaldte de politiet?
-Nej.
-	Blev jeg kaldt ved navn i deres mobilsnadren bagefter?
Jeg går ud fra, at du allerede har tjekket med din bedste veninde, Johanne?
Altså hende, hvis forhold aldrig varer længere end en menstruationscyklus?
-	Heller ikke.
Han stirrede olmt på hende: - Beviser, Tanya.
Du har hørt om begrebet, ved jeg.
-	Ingen beviser.
Hun overvejede, om hun skulle fortælle ham om det patronhylster, Schmidts folk havde fundet under kolonihavehusets gulv, men fortrød.
Han løftede hænderne i en bedende gestus: - Så ... vil du ikke nok bare skride?
Piease.
Jeg beder dig, virkelig, virkelig meget om det.
-Hvor skal du hen?
-	Hvis jeg fortæller dig det, går du så?
-	Måske.
-Siden du alligevel tjekker, så vil jeg da gerne fortælle, at min destination er Schweiz.
Du ved, et lille land, der går mere op og ned end frem og tilbage, og som i løbet af fem hundrede fredelige år kun har opfundet kukuret.
Og hvidvaskning af blodpenge, selvfølgelig.
Tanya sukkede.
Det var også Jakob.
I én sætning formåede han at citere både Hemingway og Harry Lime.
Så spurgte hun: - Hvad skete der egentlig med os to?
Jakob begyndte at sige et eller andet meningsløst, hun ikke havde fortjent.
Så han tav og vandrede i stedet hen til kaminen, fandt sine cigaretter og blev stående.
Han vidste, at spørgsmålet kostede hende alverden - og han kunne ikke svare.
Andre svarede for ham.
Jakob ville ønske, han kunne fortælle hende, at hun var tiltrækkende, tillidsvækkende, sjov, alvorlig, hurtig og autentisk.
At hun var det hele.
Han bar ældste søns byrde.
Primogenitura.
Bag ham stod fire hundrede års Nordsteder og så ham vagtsomt over skuldrene.
De havde også forsaget kærlighed, forelskelser, fristelser.
Ære og pligt betød noget.
Lige nu betød det alt.
-Jakob?
Han smed cigaretten ind i kaminen og så på uret.
-	Jeg skal køre om fem minutter, ellers mister jeg mit fly.
Hun rejste sig.
-	Okay.
Det næstsidste: Uanset om du kan lide det eller ej, er det faldet i Kadeems og min lod at opklare mordet på Nimb.
-	Jeg slog ham ikke ihjel, Tanya.
Du kan tro mig eller vælge ikke at tro på mig, det er op til dig.
Og det er ikke, fordi jeg ikke har fantaseret om at slå ham ihjel.
Så er du her for at arrestere mig?
-Nej.
-	Det sidste spørgsmål?
-	Du arbejdede sammen med Kadeem på Rose-sagen.
-	Det er korrekt.
-	Kunne I samarbejde?
Jakob lukkede kuffertens lynlås uden at se på hende.
-	Sagtens.
Han er dygtig.
Jeg har fulgt ham siden, og han er en god mand.
-Men I blev aldrig makkere igen.
-	En tilfældighed.
Hun bevægede sig over de tykke, ægte tæpper mod hallen.
Så standsede hun.
Selvfølgelig standsede hun.
-	Du sagde, at det var det sidste spørgsmål, Tanya.
Du lovede det.
-Det ved jeg godt.
Hvorfor Schweiz?
Det er ikke skisæson.
-Hvis du absolut skal vide alting, så skal jeg mødes med Laura i Lausanne.
-	Javel.
Jamen så god tur.
Han blev stående, indtil han hørte hoveddøren slå i.
Så gik han hen til vinduerne og betragtede hende på havestien.
Rank.
Kadeem iagttog også Tanya, der lukkede havelågen bag sig.
Hun behøvede tilsyneladende ikke at se på den for at vide, at den var forsvarligt lukket, og hun så sig ikke tilbage på den enorme, hvide palævilla.
De fleste vinduer var tilskoddede, og derinde residerede Jakob Nordsted altså.
Alene og tilbagetrukket som greven af Monte Christo.
Selvfølgelig havde hun ikke kunnet modstå fristelsen til at tale med ham, og han havde ikke kunnet modstå fristelsen til at være part i samtalen, der havde varet en halv times tid.
Tanya så sig omkring, inden hun satte sig ind i sin gamle Fiat, og Kadeem dukkede sig i førersædet, selvom hans bil holdt forsvarligt langt fra kæmpevillaen på den mondæne sidevej til Strandvejen.
Indtil videre havde han kun set tynde, velplejede kvinder i Aigle-gummistøvler og vatterede Moncler-j akker, der luftede små, besatte hunde.
Så gled de automatiske, sorte støbejernsporte op for enden af Jakobs indkørsel, og hans mørkegrå Honda Accord svingede ud på vejen.
Kadeem lod et øjeblik gå, til portene igen havde lukket sig, før han tastede et velkendt nummer i mobiltelefonen.
Tanya havde overstået det sidste af to interviews med kvinder, der var blevet voldtaget i Nimb-æraen, men som ikke havde fulgt sigtelserne op.
Nu sad hun på en café i Fiolstræde og lod de sidste timers indtryk - gråd, forbandelser, depression og håbløshed - drive omkring i bevidstheden, hvor de forhåbentlig med tiden ville bundfælde sig, så hun ikke til sin dødsdag ville betragte alle mænd som primater.
Hun havde spist en salat af et eller andet med noget andet i, som hun ikke kunne huske, hvad var, men tallerkenen var tom, og hun oplevede en vis mæthedsfornemmelse.
Hun drak den sidste mundfuld oxiderende, COz-neutrale, vitaminberigede, fair trade og frisk koldpressede juice, der smagte overraskende kemisk, og tørrede læberne med servietten.
Så så hun sig omkring.
Uden for cafévinduerne lå den travle gågade med kinesere iklædt brand bags fra Gucci, Vuitton og Royal Copenhagen.
Indenfor mestendels mødre og deres voksne døtre og smukke, unge kvinder i tyverne foran sølverne MacBooks, studieopgaver, specialer og enorme iPhones.
Velklædte, med skinnende hår.
Sko og støvler fra Pede og Stoffer.
City-chic slang, som Tanya fattede krans af.
Som i en reklamefilm for Starbucks, indtil tilværelsen sprængtes som krystal,
når én som Gordon Nimb indfandt sig.
Hvorfor havde Jakob været i Nordvest den nat?
Tanya havde mødt hans søn et par gange.
Dennis var nordsjællandsk høflig, sart og utilgængelig.
Normalt isoleret i en gamerstol og formentlig beskyttet for alle krav og henstillinger af en diagnose som "særligt sensitiv” eller noget.
Den eneste logiske forklaring var jo, at Jakob havde været der for at betale sønnens narkogæld.
Dennis slog hende som passende uforankret og forkælet til at være endt i et misbrug.
Udstyret med forældre, der var livrædde for at være autoriteter.
Hun havde set det så ofte.
Kombinationen af Jakobs tres timers arbejdsuger og en mor og stedfar, der altid var på farten.
Tanya rejste sig udmattet, svajede på stedet, inden hun tog sig sammen til at sende klare kommandoer gennem de reglementerede nervebaner til ben og fødder.
Hun måtte tjekke flyafgange og passagerlister til og fra Lausanne: for den racerene Laura ... ?
Storgaard-Corneliis,
var det vist nu, for den ranglede Dennis og Jakob selv.
Måske kunne hun bede Johanne om det?
Kadeem?
Umuligt, selvom det ville være den korrekte fremgangsmåde.
Tanya var næsten faldet i søvn bag rattet på vej hjem.
Hun slæbte sig op ad trappen til anden sal og bad sin seksuelt opstemte kat om at holde sin kæft.
Hun havde lidt af søvnløshed, så længe hun kunne huske, mens hendes brødre kunne sove op ad højttalerne foran Orange Scene på Ros og aldrig kunne huske deres drømme bagefter - hvis de da havde nogen, hvilket selvfølgelig krævede en rudimentær underbevidsthed.
Tanya havde tilbragt utallige nattetimer roterende om sin egen akse, ventende på glemsel, der altid var lige uden for rækkevidde.
Inden entredøren faldt i lås,
vidste hun med dyb forbitrelse, at dette ville blive endnu en af disse nætter.
Hun gik ud i køkkenet, åbnede en dåse kattemad, serverede indholdet og fyldte vand i elkedlen.
Så støttede hun sig til køkkenbordet og stirrede på den yndige, glathudede unge kvinde, der tilsyneladende vægtløs og i dyb, helende og velsignet søvn og lejret på skinnende, hvid satin prydede æsken med baldrian-te.
Drømmende om børsmæglere og patriciervillaer ved havet.
Hendes øjne faldt i.
Tanya løftede ansigtet, og næsefløjene bevægede sig vejrende.
Hun stod bomstille.
Så trak hun tjenestepistolen fra hoftehylsteret, tog ladegreb og pumpede en patron ind i kammeret, fattede den med begge hænder og holdt den tæt mod kroppen.
Mens hun fortsatte med at mumle kattesprog til den mystificerede Leo, der havde travlt ved madskålen, listede Tanya sig ud i gangen, var ved at falde over et par gummistøvler, bed sig i tungen og smagte blod.
Lugten af en fremmed blev mere udpræget, men der kom ikke en lyd inde fra stuen.
Så tog hun mod til sig, knælede ned og vred hurtigt hoved, arme og overkrop omkring dørkarmen med fingeren på den fintmærkende aftrækker.
Der var nogen derinde i stuens mørke, og det lød, som om vedkommende knirkende skiftede stilling i hendes elskede, ældgamle læderlænestol, som hun havde arvet efter sin morfar.
Hun sparede hver måned op af sin miserable løn for en dag at have råd til at få den ombetrukket med nyt okselæder.
Jakob havde naturligvis med den hovedrige arvings nonchalance tilbudt hende at få det gjort hos den saddelmager, der fornyede indtrækkene, når han restaurerede sine klassiske Jaguarer, og lige så selvfølgeligt havde hun afslået.
Så rettede hun sig op og stak pistolen i hylsteret.
Hendes fingre fandt lyskontakten til lampen over klaveret.
- Tak, fordi De ikke ryger i min lejlighed, Merdan Jahani, sagde hun.
— Salaam aleikum.
Træthed var for øjeblikket fordrevet af adrenalin, og hun sansede alting skarpt og sandt - og det at behandle ældre med respekt, men ikke underdanighed, havde hun lært ved at rejse Mellemøsten tynd.
Merdan Jahani sad ubevægelig i lænestolen.
Så nikkede han minimalt: - Wa-alaikum al salaam.
Med en håndbevægelse henviste Jahani hende til en gyngestol overfor, som var hun gæst i hans hjem.
Tanya var ved at sige noget sarkastisk, men besindede sig.
Dette var meget usædvanligt.
At være alene med en ugift kvinde, der ikke bar så meget som en hijab, var grænseoverskridende for Jahani.
Lige nu burde hun invitere ham på kaffe eller en cola, men orkede ikke.
-	Jeg er ked af, at jeg måske forskrækkede Dem, frøken.
Jeg kunne ikke se en anden vej.
Jeg går ud fra, at De ... lugtede min tilstedeværelse?
-Det er korrekt.
-	”Kend dine fjender”, som man siger, men jeg er ikke Deres fjende, Tanya.
Tanya tillod tiltalen med et nik og så nærmere på narkokartellets overhoved.
Manden var klædt i en smart motorcykeljakke med lysegrå, tilsvarende bukser.
På gulvet foran ham lå svære handsker og en integralhjelm.
Hun havde svært ved at holde smilet ude af stemmen.
-	De ankom på motorcykel?
Jahani nikkede værdigt.
-Jeg har altid kørt motorcykel.
Det er ikke noget, man forventer sig af mig, så der er både en frihed og nyttig anonymitet, når man benytter sig af den transportmåde.
Tanya glippede med øjnene, da den ellers reserverede Leo uden videre sprang op i Jahanis skød og lagde sig på ryggen.
Jahani kløede den fraværende på brystet.
-	Kan jeg forvente, at Deres bodyguards braser herind hvert øjeblik?
-Jeg ved faktisk ikke, hvor de opholder sig lige nu, og de ved med sikkerhed ikke, hvor jeg er.
Desuden har De sat Dem i eftertrykkelig respekt, Tanya.
Halvt lukkede øgleøjne vurderede hende opmærksomt, som ville han byde på hende til en auktion.
Så vendte han tilbage til katten.
-	Hvad skylder jeg æren, Merdan Jahani? spurgte hun.
-De har talt med fem kvinder det sidste par døgn, Tanya.
-	Det er korrekt.
Jahani nikkede.
-	Fælles for dem er, at ingen af dem rejste sigtelse mod den person, der overfaldt og voldtog dem.
Hvor fanden havde de været?
tænkte Tanya.
Hun havde ikke bemærket Jahanis spejdere.
-De er overordentlig veloplyst, sagde hun.
Jahani trak på skuldrene: - Det er min metier, Tanya.
Men tænk Dem: Var der mellem staklerne en eneste muslimsk pige eller kvinde?
Taya rynkede panden.
-Nej.
Længe var der stille i stuen, mens Jahani stred med forskellige, modstridende tilskyndelser.
-	Jeg ved, at De har rejst i Levanten.
Det er godt.
Så De ved også, at dette ikke er let for mig.
At jeg er her, er meget unaturligt.
Han så igen ned på katten.
Det var som at overvære en sædefødsel, og Tanya vidste, hun gjorde klogt i at forholde sig tavs.
Så talte han:
- Denne pestilens
...
Gordon Nimb.
De efterforsker mordet?
-	Det er ikke nogen hemmelighed.
Jahani nikkede distræt.
-	De siger, at det måske var en ansat i politiet, der begik drabet?
-Det er en teori, der er blevet populær hos pressen.
Så vidt jeg ved, stammer den fra Nimbs enke.
-	Enken?
Javel, ja.
Livet er jo ikke så kort, som nogen bilder sig ind, men lad os ikke spilde hinandens tid mere end højst nødvendigt.
-	Jeg er helt enig.
Arret i hånden kløede, som det også havde gjort i Milas atelier.
Det var åbenbart blevet en slags seismograf på det sidste.
Jahanis hænder fattede om læderstolens armlæn, og katten hoppede ned og forlod stuen.
Han så på først sin ene hånd, så den anden, som tilhørte de en fremmed.
-Jeg er her for at fortælle en trist historie.
Apropos kvinder af islam.
Jeg havde et barnebarn.
Livlig.
Sød.
Et lys.
Lorin var hendes navn.
Så tav han, som var dagens ration af ord opbrugt.
Tanya lænede sig frem og foldede hænderne mellem knæene.
Der var kun en halv meter mellem de to.
-Hun blev voldtaget, sagde hun.
Med stort besvær nikkede Jahani og tørrede læberne med bagsiden af en leverplettet hånd.
-	Det, der ikke må ske, skete.
En sen aften efter hendes fodboldtræning.
Han så på Tanya, som ventede han forbavselse.
- Så tilbagestående er vi heller ikke.
Ikke vi kurdere.
Saudierne ... men bedst ikke at tale om dem.
En ekstra lang aftentræning, fordi holdet havde mulighed for at rykke op i divisionen, hvis de vandt søndagens kamp.
Dette hændte en torsdag.
Tanya bandede indædt over sin egen sendrægtighed, der nu forekom hende så håbløs: Nimbs stumme piger.
De stumme, unge, muslimske kvinder.
Det var jo så indlysende og krystalklart, hvis nogen bare stavede det for én og bøjede det i neon, slog hende i hovedet med en fastelavnskølle og pegede på Hollywood-skiltet.
-Hun kunne ikke fortælle nogen om det, sagde hun.
Han trak på skuldrene.
-	Naturligvis ikke.
Hun ville aldrig blive gift, hvis det kom frem.
Kvinder skal giftes.
Så hun blev nødt til at tie.
-	Som en døvstum.
Fuck, jeg er så stupid, altså!
-	Slet ikke, Tanya.
De må ikke være for hård ved Dem selv.
Men det er den del af tingene, jeg er her for at oplyse Dem om.
De brede hænder blev løftet.
Så landede de igen med et smæld på stolens sprukne armlæn.
-	Var det Nimb, der voldtog Lorin?
Udtrykket i den gamles ansigt fik det til at løbe Tanya koldt ned ad ryggen.
Hun huskede, hvordan Gordon Nimb døde.
-En af hans allersidste, ja.
Han blev arresteret samme weekend.
-	Jeg går ikke ud fra, at hun betroede sig til Dem?
-Det kunne hun jo ikke, men hendes mor, min datter, vidste det efter nogen tid.
Jeg ved ikke hvordan.
Telepati, går jeg ud fra.
Mødre ved altid alting, ikke?
Tanya tænkte på Nanna Bergstein og hendes kommende svigermor.
-	Hvis jeg vidste besked, ville jeg være tvunget til at forkaste Lorin og dernæst skære halsen over på Nimb, hvilket jeg personligt ville have gjort med glæde, bortset fra at han allerede var isolationsfængslet.
Så ...
en dag ...
-Ja?
Sorgen fik Jahani til at stamme.
Så rømmede han sig.
-	Så ... så måtte min datter fortælle mig om det, efter Lorin forsvandt.
-	Hvordan kan De være sikker på, at det var Gordon Nimb?
-	Det var hans område, ikke?
Brøndby.
Og han talte til hende imens.
Slæbte hende ind i en skurvogn på en byggeplads.
Fortalte hende, hvor smuk hun var.
At muslimske piger var det bedste ... ya ibn elsharmouta!
Og han var jo ikke alene.
-	Men har De, med al respekt, Merdan Jahani, tænkt, at det er jeres egne moralbegreber, der forhindrer unge kvinder som Lorin i at stå frem?
Måske kunne vi have standset Gordon Nimb, før han nåede dit barnebarn.
Det glimtede dybt i hans smalle, skrå krybdyrøjne.
Pupillerne var sorte som tusch, og Tanya tænkte, at hun var gået for langt.
Det var uden tvivl en enestående oplevelse for patriarken, at en ung kvinde revsede ham.
-	Men det er jo derfor, jeg er her!
Ja, jeg er gammeldags.
Det kan ikke være anderledes.
Hvordan skulle det kunne være anderledes?
Min egen far levede i et telt i ørkenen med sine folk, varer, kameler og geder, endda tre nubiske slaver, selvom de nu
blev behandlet som familie.
Og De har ret, Tanya.
De gamle måder er ikke længere de bedste.
Det ved jeg udmærket.
Men ting tager tid, og de ændres ikke væsentligt med mig.
Forhåbentlig ændres de af mine sønner, eller deres sønner.
Jeg prøver.
Tanya rakte ud, dog uden at røre Jahani: - Og jeg er taknemmelig for, at De kom.
Dog fornemmer jeg, at det var for sent for Lorin?
Hænderne gled forbi hans ansigt som et scenetæppe.
-Hun valgte en ærefuld vej.
Lorin rejste tilbage til Kurdistan, sluttede sig til militsen under et nyt navn.
Ingen spurgte om andet end dedikation.
Den havde hun til overmål.
Hun kæmpede mod Daesh og dræbte mange fjender, før hun mødte sin død nær Mosul.
De tilbragte de næste par minutter i stilhed.
Endelig sagde hun: - Jeg ville ellers anse det for umuligt at sige det her til en narkobagmand, der ødelægger unge menneskers liv med jeres stoffer, men jeg beklager Deres tab, Merdan Jahani.
-	Tak.
Det var ikke nemt at fortælle Dem om Lorin.
-Det forstår jeg.
Jeg hørte Dem også sige, at Nimb ikke var alene, da han angreb Deres barnebarn?
-Jeg kunne jo ikke tale med hende, men jeg kunne skrive til hende.
I et af sine sidste breve, før ... ja, før, fortalte hun, at hun fornemmede en andens tilstedeværelse.
Hun var meget intelligent og snarrådig.
En andens stemme.
Og stærke lys.
Kort, meget kort.
Måske kun et minut.
-	Lys?
-	Ja.
Som om nogen filmede uhyrligheden.
Syndigt!
Ondskabsfuldt!
Tanya fordøjede oplysningerne nogle sekunder.
-Og hun havde ret, Merdan Jahani.
Det var, hvad der skete.
Han stirrede bønfaldende på hende, som om Tanya kunne
gøre ting ugjorte.
Bringe
Lorin tilbage i en tilstand af giftefærdig ærbarhed.
-Det ved De?
-Jeg kan ikke forklare Dem hvorfor, endnu.
En dag skal jeg nok fortælle Dem alt.
Det lover jeg.
En sidste ting, hvorfor gjorde De det ikke selv?
-Slog Nimb ihjel?
-Ja.
-	Åh, det ville jeg have gjort.
Men nogen kom mig i forkøbet, hvilket er den anden grund til, at jeg er her, frøken Tanya.
-	Bare Tanya.
-	Den nat, Nimb blev dræbt ...
al-hambdu lillah ...
Allah være prist, den nat var Deres forlovede, politiinspektør Jakob Nordsted ...
Tanya var for træt til at indvende noget mod hans stædige og fejlagtige opfattelse af hendes civilstatus.
-	Fortsæt.
-	Han var hos os.
Han var ikke bange.
Sendte mine folk på hospitalet.
Og de fortjente ikke bedre efter min mening.
Uduelige.
-Han var der for at betale sønnens narkogæld, ikke?
-	Selvfølgelig.
Ankom i en grå Honda, tog af sted i samme bil.
Og alle var meget ophidsede, kaglede som hysteriske kællinger, indtil jeg bad dem holde kæft.
Så hvis han var der, kunne han ikke også dræbe Gordon Nimb, vel?
Som aviserne antyder.
Tanya vidste ikke, om hun skulle le eller græde.
Jahani betragtede hende ivrigt.
-Jamen, tak, problemet er bare, at det kunne han nu sagtens.
Nimb blev myrdet to timer senere.
Det tager, så vidt jeg er blevet orienteret, kun treogtyve minutter at køre fra Nordvest til Ravnsnæs, hvor Nimb og Mila Brandeis boede.
-	Ja, men det var ikke ham!
Tanya kunne ikke lade være med at smile.
-	Nej?
-Nej!
—Jeg er meget træt.
Men hvorfor ikke?
—	Fordi der var en anden, der holdt øje med Nimbs forbandede hus samme morgen, udbrød han triumferende og lænede sig tilbage.
—	Flvem?
Hans skuldre faldt en smule: - Det var sådan her: En chauffør fra et bestemt catering-firma holdt ind bag en bil, den samme bil, han havde set fra tid til anden på samme tidspunkt.
En bil med nogen i.
—Hvem var chaufføren?
—	En ven til en ven.
—	Og det var ikke Nordsted i bilen?
Han kløede sig på halsen.
—	Det kunne han ikke se, men det var ikke en mørkegrå Honda Accord, så meget er sikkert.
—	Hvad var det så?
Bilen, mener jeg.
En vis usikkerhed sneg sig ind i den gamles stemme.
—	En Ford.
Det er han næsten sikker på.
Mondeo.
Måske.
Men ikke en Honda.
Tanya tænkte på den henrivende, sovende kvinde på pakken med baldrian-te og undertrykte en gaben.
Så smilede hun.
—	Tusind tak.
Næsten sikker, siger De?
Jahani trak i sine tykke fingre.
—	Han er ung og ikke særligt velbegavet, Tanya.
—	Man er jo ikke forpligtet ud over sine evner.
—	Bestemt ikke, medgav han.
—	Nummerplade?
Han rejste sig.
—	Nej.
Jeg er nu sikker på, at det ikke kunne være Deres forlovede.
Hun fulgte den gamle mand til døren.
Han bukkede let med en hånd mod hjertet til afsked, trak motorcykelhandsker på
og fandt nøglen til motorcyklen i en jakkelomme, der derefter forsvarligt blev lynet til.
Og tjekket en ekstra gang.
Sådan var han, tænkte Tanya.
Metodisk.
Omhyggelig.
Sådan blev man capo di tutti capi i hans verden.
Hun ville vædde på, at han aldrig rørte noget stærkere end kaffe.
Hun kunne akkurat mønstre et smil til afsked.
-	Tak, fordi De kom, Merdan Jahani.
De har givet mig meget stof til eftertanke.
-	Jeg besøgte hendes grav for en måned siden, sagde han.
-	Det blev hun glad for, sagde Tanya.
-	Tror De?
-Det er jeg sikker på.
-	Sov godt, Tanya.
-	Tak.
Ma al-salama, Merdan Jahani.
-	Ila al lika, Tanya.
Da hun børstede tænder, hørte hun lyden af en kraftig motorcykel blive startet med et brøl.
Så fortonede lyden sig, og ensomhed pressede sig på fra alle sider.
Tanya lå på ryggen med fingrene flettet bag nakken, og Leo var rullet sammen på den nu ledige, ekstra hovedpude.
Hun betragtede skygger, der løb over loftet.
Tankerne vandrede planløst som sandskorn over en vindblæst strand.
Havde hun været blodigt uretfærdig over for Jakob?
Hun stønnede ned i dynen, da hun i tankerne gennemgik deres samtale.
At have en søn på seksten eller højst sytten og allerede udstyret med en narkogæld var nok utilgiveligt i den familie.
Hun formodede, at Nordstedslægtens genetisk uegnede afkom i forne tider var blevet muret inde i hvælvingerne under deres store huse.
Og det var ikke bedre på ekshustruens Lauras side.
Tværtimod.
En betragtelig del af Danmarks fremmeste var siden sekstenhundre-detallet blevet rekrutteret fra en af de to familier: Nordsted og Corneliis.
De havde opbygget imperier, der spandt kloden ind i handelsveje fra Mandalay, Hongkong over Cape Town til Sydney og Lima.
Patriotiske, protestantiske, hårdtarbejdende og nøjsomme.
Og var Dennis i virkeligheden årsagen til Jakobs pludselige og uforklarede exit fra hendes liv tidligt denne sommer, hvor de ellers helede hinanden?
Rose.
Dennis.
Hende.
Gordon Nimbs prøveløsladelse, der nærmede sig?
Nimb var Jakobs evige mareridt, der kun kunne standses på én måde, fordi han ville blive ved med at angribe, ødelægge, bide og voldtage.
I virkeligheden ønskede ingen at opklare mordet.
Og jo mere hun selv erfarede om Nimb og Brandeis, og nu tilmed med
Jahanis stammende beretning om fodboldpigen Lorin i frisk erindring, jo mindre ønskede hun det selv.
Lys, stemmer, voldtægt.
Tanya bed tænderne sammen og tænkte på alt det professionelle fotogrej i Milas atelier.
Katten snoede sig i søvne ud over sengekanten og landede på gulvet med et forurettet miav.
Tanya rakte ned og hentede den op i sengen ved nakkeskindet.
— Hvordan ville du klare dig ude i vildmarken, Leo?
Katten spandt, og endelig, endelig — og midt i en tanke — foldede nattens dronning sine mørke, bløde vinger ud og tog hende med sig.
Mens Tanya sov de retfærdiges søvn, begyndte tilfældige hjerneceller at lyse op som de første stjerner på himmelhvælvet.
De dannede konstellationer, rakte efter hinanden, gnistrede som transistorer, sendte meddelelser langs nervefibre, indtil et helt nyt mønster blev skabt, der i et logisk, uundgåeligt glimt viste hende en sensationel tolkning af mordet på Gordon Nimb.
Så blev stjernebilledet transparent og sank under horisonten.
Men et svagt aftryk blev efterladt som et falmet ikon på væggen i en ældgammel kirke.
Rehabiliteringscenteret var indrettet i et tidligere middelalderkloster forsynet med en fabelagtig udsigt over dale og tinder ved Hochmatt.
Lutter stilhed, champagneklar luft, parklignende haver, gange under søjler og romerske buer, hvor munkenes lædersandaler gennem århundrederne havde udhulet de tykke marmorfliser.
Venlige, diskrete plejere, sygeplejersker og doktorer i bløde habitter og uindfattede briller.
Alting var eksklusivt afdæmpet, og Jakob formodede, at verdens bedste akustikere havde sørget for, at klienternes skrig aldrig nåede uden for de gamle klosterceller, der nu var forvandlet til enestuer.
Han og Laura havde faet forevist samtlige kategorier: Efterhånden som klienten gennemgik behandlingsfaserne, blev de huløjede, sammensunkne og radmagre narkomaner forfremmet fra nøgne gummiceller med et spartansk møblement uden skarpe kanter og tilgivende som badebolde for til slut at ende i store værelser, der var indrettet som på de fineste hoteller.
Laura havde været der i næsten fire døgn og fortalte om et repræsentativt udsnit af kerneklienterne.
De unge var klædt i de dyreste tøjmærker, og alle bar et Panerai, Patek Philippe eller Vacheron-Constantin armbåndsur om håndleddet.
Og selvom himlen for øjeblikket var overskyet på grund af en lavinelignende fønvind, der svøbte landskabet i skydriver, blev beboernes sarte øjne uvægerligt skjult bag designersolbriller,
som om paparazzifotografer hang som lemurer i de fuldkro-nede egetræer.
Alle gik usikre og tøvende, som om de for første gang trodsede tyngdekraften på egen hånd.
Men ikke deres Dennis.
Lige nu befandt han sig i vandet i klinikkens svømmehal, der holdt olympiske mål.
Han var alene og crawlede jævnt og ubesværet.
Jakob noterede sig, at Dennis’ vendinger og afsæt fra bassinkanterne var præcise og velkoordinerede.
Hans fysik var tilsyneladende ikke blevet ødelagt af stofferne.
De kunne ikke se øjnene bag de sorte svømmebriller, men Dennis svømmede hurtigere, end han længe havde præsteret i svømmeklubben, og Jakob noterede mellemtiderne.
Han var lang, muskuløs, som en delfin er muskuløs, og vandet bar ham let og villigt.
Langs bassinet og under det høje, buede loft, hvor det urolige vand tegnede flimrende, hvide mønstre, gik en firskåren matrone iklædt mørkeblåt træningstøj, hvide sandaler og en fløjte.
Svømmehallens søjler var behængt med hjertestartere og redningskranse.
Jakob pegede på den solide kvinde.
- Tror du, hun selv kan svømme?
Laura smilede ud i luften.
Hendes lyse hår var stadig tykt, langt og blødt, redt tilbage fra en sideskilning, og hendes aristokratiske ansigt trak i hjertetråde, Jakob for længst havde troet var bristet.
Otteogfyrre år havde været venlige ved hendes sind og krop, og Laura havde et ansigt, der aldrig ville se en botox-sprøjte eller en plastikkirurgs skalpel.
Hun krammede et sammenfoldet badehåndklæde i hænderne.
Blikket hang ved sønnen i bassinet.
- Hun er sikkert god til at flyde, sagde hun.
Jakob lo, og bademesteren standsede midt i et skridt og så mistænksomt på dem.
De sad som de eneste pårørende på en slags tribune halvvejs oppe ved taget.
-	Han ser godt ud, sagde Jakob.
-	Lige nu.
Det er ikke til at sige, vel?
Jakob forbandede sig selv.
Altid på bagkant, altid for sent, altid den, der skulle have forklaret ting, han burde have været en del af fra begyndelsen.
-	Hvordan var ... fuck ... alting?
Hun så på ham og hurtigt væk igen.
Linjerne ved hendes mundvige blev dybere, men stemmen var rolig nok: - Forfærdeligt.
De første otteogfyrre timer ...
Det havde de også sagt, og det var rigtigt.
Jeg sov ikke.
Jeg troede, jeg ville blive sindssyg.
De holdt ham beroliget med benzodiazepin og barbiturat.
Til en vis grænse.
Han måtte heller ikke glemme at trække vejret, vel?
Når abstinenserne alligevel brød igennem, skreg han.
Gud, hvor han skreg.
Hun så ned i håndklædet.
-	Gudskelov, at steder som det her findes, mumlede hun.
— De overvågede ham konstant.
Opmuntrede mig, fortalte mig, at der var et forløb, at det altid var det samme, at jeg skulle være stærk og tålmodig.
Hun så skævt op på ham: - De stoffer, de sætter sig så dybt.
Drengen vendte smidigt i bassinets fjerneste ende.
Laura fortsatte: — Han kastede op, selvom der ikke var noget tilbage at kaste op af, svedte, blodtrykket var vanvittigt højt og de skrig, Jakob.
Hun vendte sig halvvejs mod ham, tog den nærmeste hånd og klemte den hårdt.
-	Aldrig igen.
Lov mig det.
-	Jeg lover det.
-	Jeg prøvede at ringe til dig den nat.
Ti gange, tror jeg.
Hvor var du henne?
-	Kørte op og ned ad Strandvejen.
Op til Helsingør.
Telefonen lå derhjemme.
Til Tisvildeleje, Græsted, Hornbæk.
Det
er det, jeg gør om natten, Laura.
Jeg kører rundt og lytter til bilradioen.
Jeg skulle selvfølgelig havde taget telefonen med.
Det var utilgiveligt dumt.
Hvad med Torben?
-	Riyadh, sagde hun tonløst, som om det forklarede alt.
- Han kan ikke rigtig have det.
Så han er i Saudi-Arabien eller New York.
Alle andre steder end hjemme.
På en måde kan jeg sgu godt forstå ham.
At være hjemme må være som at være spærret inde i en dykkerklokke med Maude Varnæs gange ti.
Desuden er det jo ikke hans problem.
-	Det er vores.
-	Og jeg skammer mig ad helvede til.
-	Men du klarede det fint den aften.
Hun så på ham og blæste en hårlok bort fra ansigtet.
Der var varmt og fugtigt i svømmehallen, så hun duppede panden med håndklædet.
-	Jo, men hvordan kunne det komme dertil?
Hun græd stille, og lyden knuste ham.
Gamle følelser frigjorde sig og steg mod overfladen.
Han huskede Laura en sommernat på Roskildefestivalen, hendes lasede jeans, møgbeskidte gummisko, en snavset T-shirt og en fadøl i hånden.
Hun elskede Bruce Springsteen, the E-Street Band og ham, Jakob.
Så blev det jakkesæt og møder i afkølede konferencerum og et partnerskab i advokatfirmaet, men hun bevarede den fandenivoldske livsglæde og selvironien, som om alt det nye i virkeligheden ikke betød så meget.
-	Vi svigtede ham, sagde han.
- Jeg kender ikke den videnskabelige betegnelse.
-	Det gør jeg: Det hedder ligegyldighed.
-	Men det sker ikke igen, sagde han.
Hun pustede ud og trak håret bort fra sin fugtige hals.
-	Så hvordan gik det i din ende, som man siger?
Fik du betalt hans gæld?
Jakob nikkede og skævede til sine knoer.
-	Jeps.
Den er ude af verden.
-	Hvem var de?
Jakob trak på skuldrene.
-	Ingen anelse.
De samme stoffer, den samme handel.
Nye ansigter.
-Javel.
Hun begyndte igen at græde, og Jakob lagde armen om hendes skuldre.
-Dennis er stadig derinde, Laura.
Hun rystede armen af sig.
To tårer løb synkront ned ad hendes kinder,
bemærkede han pedantisk.
-Jeg troede aldrig, jeg skulle vænne mig til det navn, sagde hun så.
-	Der er jeg klar over.
Sønnen var navngivet efter seniorsergent Dennis Liibke, Jakobs højre hånd gennem kampagnerne i Afghanistans stam-meterritorier.
Den bedste mand, han havde kendt, indtil en vejsidebombe udslettede Liibke og invaliderede tre andre i Jakobs deling.
-	Men en dag føltes det rigtigt, og jeg vænnede mig til det.
Dennis solgte for øvrigt det Rolex, du gav mig, da jeg blev advokat.
-	Hvad?
Laura nikkede.
Jakob så på den glinsende krop i vandet.
-	Forpulede lorteunge.
Udbruddet ekkoede gennem det hangarstore rum.
-	Den foretagsomhed har han arvet efter dig, lo hun.
-	Jeg er glad for, at du tager det på den måde.
Er du klar over, hvad det ur kostede mig? spurgte han surt.
Hun trak beklagende på skuldrene.
-Og vi var aldrig så rige som Corneliis, sagde han.
-	Det var der ingen, der var.
Så lød fløjten, og Dennis svømmede lydigt mod nærmeste badestige, trak sig op af vandet og fjernede svømmebrillerne, der efterlod hvide ringe omkring øjnene.
Jakob kunne tælle hans ribben.
Dennis rystede vand ud af håret som en jagthund og vinkede til dem.
Jakob pegede på sit ur og gav ham et thumbs up.
Drengen smilede alvorligt.
Laura rejste sig og rystede håndklædet ud.
-	Kom, skat.
Inden du bliver kold.
Jakob så på hende.
-	Her er jo varmt som et eskimohelvede, Laura.
Hun overhørte ham.
Tanya følte sig vidunderligt udhvilet, veloplagt og klar, og det var utroligt, hvad nogle timers dyb søvn kunne udrette for humøret.
Hun nynnede en sang af Shania Twain, mens hun tilberedte sin morgenmad.
For at forkæle sig selv supplerede hun den græske yoghurt med et nyt økologisk kornprodukt, hun havde købt over nettet.
Undervejs gav hun fuckfingeren til kvinden på te-pakken, der nu så ud, som lå hun i koma, efter at børsmægleren havde brændt hende af.
Tanya havde et skab fyldt med forskellige morgenmadsprodukter.
Hun havde aldrig helt nok at vælge imellem.
Det var en sær lidenskab, som havde affødt mange kommentarer i tidens løb.
Så lavede hun sig et par arme riddere af toastbrød, friske æg, stegte røde pebre, stegte hvidløg, skinke fra Italien og bacon og bar herligheden ud på altanen mod baggården for at nyde sit måltid i den skrå, lune morgensol.
Og gerne så tanketomt som muligt.
Da hun havde spist og drukket den særligt gode kaffe, som hun reserverede til særlige lejligheder, ringede hun til Schmidt på hans privatnummer, mens hun tørrede æggeblomme op fra tallerkenen med det sidste stykke toast.
Telefonen ringede atten gange, før hun hørte chefkriminal-teknikerens grødede, forurettede stemme.
Schmidt var som Jakob Nordsted B-menneske i fundamentalistisk forstand.
For ham var 08:15 afgrundsdyb nat.
-	Hvad?
-	Bare en tanke, Hans.
-	Gudfader på lokum, altså.
Tanya smilede i solen og håbede, at hendes humør ville forplante sig til den gnavne, gamle mand gennem æteren.
Konen råbte et eller andet i baggrunden.
-Jo.
Det der 9-millimeter-patronhylster.
Nøjagtig hvor blev det fundet?
Et par smaskelyde.
Pibe-hosten.
Så et kremt.
Så stilhed.
Så var han næsten vågen.
-	Det har jeg faktisk selv spekuleret over, sagde Schmidt.
Det vil jeg vædde på, at du har, tænkte hun og kiggede efter
katten.
Hun bad til, at Leo ikke ville servere en blodig dueunge for hende, før hun havde drukket resten af sin kaffe.
Den klatrede op ad facadens gamle, solide efeu og havde hermed uindskrænket adgang til sit jagtterritorium, der bestod af tage, tagrender, loftsrum, kviste og tørrelofter.
-Ja?
Hun hørte lyden af en raspende håndflade over skægstubbe.
-	Jo, kan du huske skabet i deres soveværelse med alt det sadomasochistiske udstyr?
-	Meget tydeligt.
-Jeg troede jo, at vi for længst var færdig med det skide værelse, men det var vi åbenbart ikke.
En kollega fik det indfald at afsøge rummet en ekstra gang med en metaldetektor, og så fandt vi hylsteret under gulvbrædderne under skabet.
Man lærer altid noget nyt.
Tanya tog sine solbriller på og så ud over de røde tegltage.
Hun gjorde stemmen sirupssød.
-	Tak, Hans.
Det gør man virkelig.
-	Selv tak, og var det virkelig den eneste grund til, at du vækkede mig her midt om natten?
-	Solen er for længst oppe.
Carpe Diem.
-	Godnat.
-	Hey, en sidste ting, og så kan du gå tilbage i seng.
-Jeg er i min seng, og nu er det for sent.
Hunden står med snoren i flaben.
Tanya pressede mobilen mod sin badekåbe, mens hun lo befriet, til hun havde tårer i øjnene, og hysteri lå farligt nær.
-	Hvad var det?
-	Jo.
I henhold til SKV havde Gordon Nimb jagttegn og våbentilladelser til dels en Tikka-riffel, kaliber 6.5 Creedmoor, og et Beretta-haglgevær kaliber 12.
Jeg har talt med den sorte enke, og hun oplyste, at Gordon fandt fornøjelse i at skyde lerduer med haglgeværet og langbaneskydning med Tikkaen.
Men de to våben blev aldrig fundet, vel?
Omsider var Hans Schmidt klar i mælet og skarp som altid.
-	Nej.
Måske står de ude på Københavns Skyttecenter.
Dér er vi ikke nået til endnu.
Efter attentatet på Lars Wilks ved Krudttønden og mordet på Dan Uzan ved synagogen i 2015, hvor politiet ikke ligefrem brillerede med konduite og træfsikkerhed, var øvelser i våbenbrug og skydefærdighed blevet intensiveret.
Hun havde selv været derude et utal af gange, ofte sammen med Jakob, og hun havde selvfølgelig også set Kadeem på banerne.
-	Så de var der ikke?
-	Det er jo det, jeg siger.
Hvorfor skal jeg gentage alting?
-	Det tænkte jeg nok.
Tak, Hans.
-	Få dig nu et liv, Tanya, mumlede han bedende, — så vi andre ...
-	Skal jeg nok.
Det lover jeg.
Bagefter.
Tanya havde læst det samme ligegyldige dokument på computerskærmen en halv snes gange, før det gik op for hende, at hun mentalt set befandt sig et andet sted.
Spørgsmålet var bare hvor.
Hun havde været forbi Jakobs frisør i Vognmagergade, inden hun kørte ud til Glostrup.
Jakob ville hellere lade sig soignere af en blind australsk fåreklipper end forsøge sig med en anden salon.
Det var lige så utænkeligt som at skifte tatovør, skrædder eller psykoanalytiker.
Verden ville gå under.
Tanya havde vist sin legitimation til den kraftigt duftende og velplejede herrefrisør, der herefter havde rådført sig med en elektronisk aftalebog.
Det var en måned siden, Jakob sidst var blevet trimmet, og Tanya så med over frisørens skulder, men fandt ikke et navn, hun kendte.
Så viste hun frisøren et billede på sin telefon.
Han huskede kunden.
Var han sikker?
Helt, helt, sikker.
Og han fortalte hende hvorfor.
Hun fik den forbløffede barber til at sværge tavshed, ellers ... Så undskyldte hun sig med et pludseligt opstået lavt blodsukker og et halvt vers om en livreddende myslibar ude i bilen, før hun forlod stedet.
Så hun havde haft ret i denne den første udfiltring af sam-menspundne tråde, der dannede en usandsynlig rekonstruktion af de dramatiske hændelser, der havde fundet sted på Ravnsnæs.
Og hovedrolleindehaverens overraskende identitet.
Hun slukkede for computeren, lukkede døren til sit lille kontor og sad et par minutter med fødderne oppe på bordet og legede med mobiltelefonen, før hun ringede til personaleafdelingen i Industriens Hus.
Tanya steg via en serie omstillinger lodret gennem hierarkiet i institutionen, før hun omsider nåede en person, der havde autorisation til at efterkomme hendes anmodning.
Så samlede hun sine ting sammen og forlod NEC.
Efter en kort ventetid i Industrihusets reception, der var møbleret som en lufthavnslounge: pænt, men kønsløst, og i hvilken Tanya uden særlig interesse havde gennembladet et fagblad for entreprenørvirksomheder, hørte hun travl klikken af høje hæle over parketgulvet og så op på den gråhårede direktør fra HR, som hun havde ført samtalen med en time tidligere.
Den slanke kvinde i buksedragten sendte hende antydningen af et bekymret smil.
Perler, brillestel af grå titanium og negle, der hverken var korte eller lange.
De udvekslede et kort håndtryk, før direktøren førte hende til en diskret elevator, der kun standsede på de øverste to etager.
Kvinden duftede behageligt af Coco-parfume, mens smilet kæmpede en brav kamp for at holde trit med ængstelige forestillinger om alskens skandaløse forhold, som ingen, absolut ingen, havde anet eksistensen af.
Tanya forsikrede hende om, at der ikke var tale om ulovligheder, der på nogen måde kunne farve institutionens renommé i mørke nuancer.
Enhver ambassade ville have været i trygge hænder hos direktøren, tænkte Tanya.
Hun var som en conscierge på Hotel Carbon under filmfestivalen i Cannes: olie i brudflader mellem enorme egoer.
Direktøren førte Tanya gennem en lang gang, til højre og så til venstre, før hun låste en dør op til et konferencerum med projektor, talerstol, Georg Jensen-kaffekande, hvide, transparente porcelænskopper fra Royal Copenhagen, der så ud til
at ville briste, hvis man rent faktisk bruge dem, mælkekande og sukkerknalder i en skål.
Rummet havde en fin udsigt over Rådhuspladsen.
De satte sig, og direktøren blev forretningsmæssig.
Tanya havde omhyggeligt indøvet sine spørgsmål på forhånd, så de var så klare og entydige som vel muligt, og den nydelige kvinde var hurtig til at begribe sagens kerne, loggede sig på sin bærbare computer og koncentrerede sig.
Det tog hende kun et par minutter at finde den nødvendige information.
Så indskærpede Tanya igen sagens prekære og foreløbige natur og lod for anden gang den dag en person sværge ubrydelig tavshed.
Diskretion var alt andet end nyt for direktøren, der rejste sig, så hurtigt hun kunne, uden så meget som at byde Tanya på kaffe, selvom kaffekanden arbejdede, slubrede og udsondrede friskbrygget kaffelugt.
Kvinden ledsagede hende ned til kælderetagerne, gennem elektrisk summende, mærkeligt iltløse korridorer til Dansk Industris sikkerhedscenter, det ville sige et stort lokale bestyret af en venlig, ung og velbygget mand i et af de store sikkerhedsfirmaers grå uniform.
Han bad hende tage plads foran en væg med overvågningsmonitorer i stakke.
Med et hviskende ønske om et anvendeligt resultat tog direktøren afsked med de to underjordiske.
Teknikeren så efter hende og smilede til Tanya: — Det er edderbankende sjældent, man ser hende hernede.
Kaffe?
Donuts?
Tanya opdagede, at hun atter var sulten som en bjørn, og teknikeren, der hed Daniel, åbnede en æske med friturestegt bagværk fra Dunkin Donuts.
Han gennemgik alvorligt de forskellige varianter, som var han sommelier på en Michelin-restaurant, og Tanya valgte en med hindbærsyltetøj.
-Udmærket valg.
Traditionelt, men altid tilfredsstillende.
-	Tak.
Og der er hul i.
-	Det er en donut.
-Der er det nemlig.
Tanya betragtede den brune, sukrede kage mellem sine fingre.
Og hendes næste tanke var måske ikke verdens mest raffinerede, men Nimb-sagen var i virkeligheden en donut.
Dejen, selve kagens substans, var tilgængelig for alle, der havde adgang til sagens akter.
Også Kadeem.
Men Tanya var den eneste, der måske havde noget at fylde i donuttens hul.
Bortset fra én anden afgørende person, naturligvis.
-	“Unless there’s another small donut... inside the hole in the donut, "
mumlede hun.
-	Benoit Blåne, ikke?
-Jo.
Knives Out.
Daniel Craig.
Har du set den?
-	Kun fire gange.
Tanya bed i kagen, tyggede og sank.
-	Hvad ser vi efter? spurgte han.
-	Undskyld.
Hun tørrede sig om munden med en papirserviet.
— Har I nummerpladegenkendelse i systemet?
-	Selvfølgelig.
Hun viste ham nummeret på sin notesblok, og han tastede fingerfærdigt.
-	Datoer?
-	For tre uger siden og frem.
Til at begynde med.
-	Okey dokey.
Daniel fandt loggen over den ansattes bil, der, med mindre variationer, ankom til parkeringskælderen under Industriens Hus klokken kvart i ni om morgenen.
To forskellige overvågningskameraer dækkede den private parkeringsplads, og teknikeren gennemspillede korte sekvenser.
To gange dagligt.
Den samme bil.
Den samme fører.
Forskellig beklædning, naturligvis.
Jamelia Forrashi.
Chefkonsulent i DI og Kadeems kone.
Tanya lænede sig tilbage og spiste roligt videre, mens hun betragtede skærmen.
Jamelia Forrashi var slank, velklædt og middelhøj og havde langt, sort hår.
Man kunne ikke på de grynede overvågningsbilleder tolke ansigtsudtrykket, men hun bevægede sig stift og foroverbøjet, i dybe tanker, som om hun prøvede at komme i tanker om noget vigtigt - eller var medicineret.
-	Hun tager tidligt fri, kommenterede Daniel.
Han duftede godt, men Tanya kunne for en gangs skyld ikke identificere duften.
Måske var den bare mest ham selv.
På væggen hang en Pirellikalender, så han var åbenbart hete-ro.
En åndeløs, androgyn og anæmisk Emma Watson i gotisk outfit var månedens pinup.
Det var sandelig gået tilbage for kalenderen, tænkte Tanya.
Brødrene og faren havde altid haft dem hængende på værkstedet og behandlede dem som splinter af Jesu kors.
Emma Watson ...
hvorfor?
Jamelia vendte tilbage til sin bil mellem klokken et og halv to om eftermiddagen.
Så sad hun stille på forsædet, som om hun tog sig sammen til endnu en uoverkommelig etape, mens hænderne hvilede på rattet.
Hun tog solbriller på og startede motoren.
-	Kaffe?
-	Ja tak, sagde Tanya.
-	Mælk og sukker?
Teknikeren betragtede hende inkvisitorisk, som om svaret betød liv eller død.
-	Begge dele, men kun hvis det ikke er til besvær.
-	Slet ikke.
Tanya stirrede på Jamelia Forrashi, der var frosset i billedrammen under udstigningen.
Den ene sandal berørte netop betongulvet.
Måske var det ikke det værste sted for hende at være, tænkte Tanya med et stik af medlidenhed.
Halvt inde og halvt ude, hvor der stadig var et element af valg.
Hun fik sin kaffe, og Daniel så afventende på hende.
I øverste højre hjørne kørte Deadpool.
Lyden var naturligvis slået fra.
Daniel fulgte hendes blik.
-	Her sker ikke så meget, sagde han.
-	God film, sagde hun.
- Rigtig god kaffe.
-	Pissegod film.
Og kaffen tilhører min makker, Mikkel.
Den er fra Java.
Bønnerne har været gennem et desmerdyrs fordøjelsessystem eller sådan noget.
-Det kan man godt smage, sagde hun alvorligt.
Så grinede hun.
- Så du stjæler makkerens kaffe?
Daniel nikkede begejstret: - Jeg spæder den op med Gevalia i hans private kobberdåse.
Han kan ikke smage forskel alligevel.
Han er en snobberøv, er han.
Tanya tænkte over, hvor meget hun nød at være sammen med et normalt menneske, der havde et lyst sind og tilsyneladende tog tingene, som de kom, i stedet for det elektrisk ladede, Strindbergske samvær med Jakob, hvor et forkert betonet ord var en faldlem til et helvede af endeløse diskussioner, dilemmaer, migrænelignende hovedpiner, blodige skænderier og ubarmhjertige spydigheder.
-	Har I kameraer uden for bygningen?
-	Seks styk.
Tanya fortalte, hvad hun var på udkig efter.
-Der er ikke nogen nem måde at gøre det på, sagde han.
-	Vi har masser af tid, Daniel.
Han så på hende, som om han gerne ville erklære sig uenig.
Så begyndte han at taste.
Efter tre timers resultatløs betragtning af historiske, flimrende videooptagelser skulle hun tisse.
Det havde hun faktisk skullet længe.
Tanya rejste sig, og øjnene føltes, som havde hun stirret op i rørene på et solarium i rigtig lang tid.
Selv Daniel virkede modløs.
Tanya vaskede hænder efter sit ærinde og betragtede mismodigt genfærdet i spejlet over håndvasken, da Daniel råbte efter hende.
Hun skyndte sig tilbage og lænede sig mod hans stol.
-	Er det den der?
Tanya knyttede hænderne i triumf, da endnu en brik faldt på plads med et klik, man omtrent kunne høre.
Hun fik næsten tårer i øjnene af taknemmelighed.
-	Yes, mand!
Hun klemte hårdt om hans skuldre, og Daniel drejede smilende hovedet.
Han havde pæne læber.
-Du er et ... et ... stammede hun.
-	Overvågningsgeni?
-	Præcis.
Det er du.
-	Må jeg så se resten af Deadpool nu?
Og vil du have klippet på en USB?
-	Ja tak.
Tanya blev af Daniel ført gennem de vidtstrakte kældre under Industriens Hus og havde fuldkommen mistet orienteringen, da han endelig åbnede en tung metaldør, og hun fandt sin trofaste Fiat holdende fire meter borte.
Hun så taknemmeligt på teknikeren.
-	Tak, Daniel.
For det hele.
Det var en kæmpe hjælp, og tak for kaffe og donuts.
-	Du spiste fire.
-	Det er da løgn!
Tanya lagde en hånd mod maven.
Den var faktisk en smule udspilet.
Hun havde ingen erindring om grovæderiet.
-	Shit, mumlede hun.
- Skylder jeg dig noget?
Han smilede bare.
-	Har hun problemer? spurgte han så.
-	Kender du hende?
-	Overhovedet ikke.
Tanya tøvede: — Du forstår, jeg ikke kan sige noget om det?
-	Selvfølgelig.
Så stod de lidt over for hinanden, som om de ventede på instruktioner.
Han gav hende hånden.
-	Nå, men hvis du mangler en at gå i biffen med en dag, så er jeg her meget af tiden, sagde han.
-	Det kan måske godt tænkes, Daniel.
Tanya var på vej mod den forkerte bil med nøglen i hånden.
Så standsede hun, skottede til ham og skiftede retning.
Han måtte tro, at hun var en monoman laboratorierotte, der kun tænkte på osten for enden af labyrinten.
-	Husk det nu, sagde han.
-Det skal jeg nok.
Helt sikkert.
Det vil jeg faktisk gerne.
En dag.
Der er lige nogle ting ...
-Jeg skriver speciale om amerikanske musicals fra 50’erne.
Det lykkelige årti, du ved.
Film- og medievidenskab på KU.
-	Jeg elsker musicals, udbrød hun.
-	Det tænkte jeg måske nok, du gjorde.
-	Og det gør jeg.
-	Du skal bare følge pilene i loftet, til du kommer ud.
Tanya smilede forpint.
Torsdag eftermiddag
Hun åbnede dørene til Café Europa og kastede et blik på mobilen.
Kadeem havde ringet flere gange.
Johanne vinkede til hende fra et bord.
Tanya vinkede tilbage, men standsede så.
Hun kiggede igen nervøst på sin mobil - og hvorfor, hvorfor, skulle alting altid være sådan et ensomt korstog?
Hun kunne vælge et dumdristigt tigerspring ud i det uvisse, der formentlig ville føre til øjeblikkelig afskedigelse, eller hun kunne vælge ingenting at foretage sig.
Se på.
Holde ferie.
Tage til Israel.
Glemme katastrofen.
Alting var alt for tæt på.
Tanya så igen hen på Johanne og løftede hånden i det internationale tegn for telefonsamtale.
Så fandt hun sig et relativt roligt hjørne.
— Du har ringet, Kadeem?
-	Fem gange, Tanya, du ved selvfølgelig, at det er meningen at vi skal følges ad, ikke?
Man forventer, at vi er et hold.
At vi kom-mu-ni-ke-rer.
Kadeem lød brysk og skuffet, og Tanya holdt sin stemme passende sagtmodig.
—Jeg ved det godt.
Undskyld, men min nevø er lige blevet indlagt ude på Herlev.
Blindtarmsbetændelse.
De mener, han skal opereres.
-	Okay, og det er da noget lort, men hvor er du?
Det lyder, som om du er på en ...
-	...
Lige på en café med de andre.
Vi er meget tæt knyttet i vores familie.
Hvad er der sket?
-Jeg har et vidne.
Kan du komme?
-	No problemo.
Jeg er der om tyve minutter eller noget.
Jeg sætter udrykningslyset på taget.
-	Har du et udrykningslys til Fiaten?
-	Selvfølgelig ikke.
De ville ikke give mig et.
-	Vi ses.
-	Helt sikkert.
Kadeem.
Og undskyld igen.
Tanya så mørkt på telefonen og følte gulvet skride under sig.
Kadeem skulle fodres som en klapperslange, så han var mæt og tilfreds, men uden for rækkevidde.
Med hensyn til Jakob var hun i tvivl.
Måske ville hun betro sig til ham, når han vendte hjem fra Schweiz.
Måske ikke.
- Hey, Johanne.
Tanya lod sig falde ned i stolen over for veninden.
Larmen irriterede hende grænseløst efter stilhed og samhørighed i overvågningsrummet sammen med Daniel.
Hvordan bar folk sig egentlig ad med at være så hjernedødt og uansvarligt sorgløse?
Vidste de ikke, at livet havde en afslutning, og at den kunne indfinde sig hvert øjeblik?
-	Du ved godt, at du ender med at få mig fyret, ikke? spurgte Johanne.
Hun var en smule blegere og knap så kæphøj som forleden aften på Gespenst Bar.
— Folk holder øje med mig, skat.
De undrer sig over mine forespørgsler.
Meget.
Tanya rakte tværs over bordet og klemte venindens hånd.
-Jeg ved det, men Johanne ...
-Ja?
-Den der nye Håstens-seng, som dine forældre donerede.
Er den blevet indviet på passende vis?
-	Nope.
-Godt så, jeg ved, at jeg skylder dig alverden, og jeg ved, hvordan du kan få indviet din seng.
Johanne slikkede mælkeskum af overlæben med sin lyserøde, spidse tunge.
-	Hvordan?
-	Min bror Patrick.
Johannes ansigt smeltede.
-	Patrick?
Men han er jo bare så ...
-Og han blev single for to måneder siden.
Natasha var en bitch.
-Det har jeg jo sagt hele tiden!
-Og du havde ret.
Tanya så ned og pillede ved servietten.
- Faktisk har han spurgt til dig et par gange.
-	Hvorfor helvede fortæller du mig først det nu?
-Jeg arbejder på en mordsag.
-	Men folk vil jo blive ved med at blive slået ihjel til højre og venstre.
Vi andre skal da også have et liv, ikke?
Nå, men hvis du tager pis på mig med hensyn til din bror, så sværger jeg, at jeg ...
Tanya smilede mildt.
Det var selvfølgelig umuligt for hende selv at se noget som helst lækkert ved brormand Patrick.
Han var en fin nok storebror, men han udhulede altid osten, så for meget internetporno, arbejdede for meget som tømrer, pruttede hæmningsløst i bilen, havde aldrig læst en bog, optog toilettet i timer med sine fodbold- og fiskerimagasiner og kunne samtlige spiller-transfers i europæisk professionel klubfodbold tilbage til 1813.
På det enestående unyttige punkt var han Rainman.
Han tog til Rammstein-koncerter, og så kunne man jo ikke synke dybere.
Men Johanne havde været besat af broren, siden hun så ham første gang.
-	Jeg lover det.
Og hvis jeg siger til ham, at han skal ringe til dig, så ringer han til dig.
Så, hvad har du fundet ud af, skat?
Johanne koncentrerede sig, og blikket blev professionelt indadvendt.
-	Laura Corneliis-Storgaard rejste med Swissair til Genéve søndag formiddag sammen med sønnen Dennis Nordsted-Cor-neliis
... Gud,
alle de navne, de holder sig i Nordsjælland.
Nå, men så lejede de en bil hos Hertz, men deres endelige destination er ukendt.
-	Sikkert en eller anden posh afvænningsklinik.
-	Sikkert.
Jakob fløj samme vej i går eftermiddags, men det ved du jo.
Også Hertz, og så ... pist borte.
-	Tusind
tak, Johanne.
Og nu spørger jeg dig aldrig mere.
Og nu holder du bare lav profil, okay?
-	Og du glemmer ikke det med Patrick?
-	Ama’r halshug.
En sidste ting?
-	Kom med det.
-	Kan man date en yngre fyr?
Johanne tog spørgsmålet vældig seriøst.
-	Der er præcedens, og vi taler om en person, der er over den seksuelle lavalder, ikke?
Tanya nikkede.
- Hvor meget yngre?
-	To, måske tre år.
-	Men moden, går jeg ud fra, siden det er dig, der spørger?
-	Det tror jeg.
Tanya ærgrede sig allerede over blottelsen.
-	Glem det.
Det kommer alligevel ikke til at ske.
Det var et hypotetisk spørgsmål.
-	Naturligvis, men selvfølgelig kan du da det.
Gå ned på Café Victor, og stil det samme spørgsmål med omvendt fortegn.
Alle de der has beens med leasede Porscher, galleriejerhår og fireogtyveårige kosmetologer ovre fra Magasin.
Jeeezzz ...
-Jeg tror nu ikke, han leder efter nogen, der kan forsørge ham.
-	Sød?
-	Det tror jeg da nok.
-	Fantastisk.
Tanya lukkede døren til Kadeems kontor.
Det var en anelse større end hendes eget.
Der stod fotos af konen og datteren på skrivebordet i fine, ciselerede sølvrammer med indgraverede arabiske skrifttegn.
Tanya smilede let og slog sig ned i gæstestolen.
-	Hej.
Jeg er her.
Hvad er der los?
Kadeem satte sig til rette og trak sig i næsen, en gestus der betød, at han var ophidset.
Det var hans ”tell” i poker-sprog, og Tanya og hendes brødre spillede poker, som gjaldt det Jordens undergang.
-	Ikke noget vanvittig genialt, indledte Kadeem, - men jeg antog ... okay, jeg tillod mig at antage, at det var Jakob, der befandt sig i den pågældende, filmisk dokumenterede, mørkegrå Honda Accord forleden nat på den bestemte gade i Nordvest på det fastslåede tidspunkt, altså cirka to timer før Gordon Nimb blev dræbt.
-	Det er en rimelig antagelse, medgav hun.
-	Tusind tak.
Ifølge overvågningskameraet i værkstedet rørte den bil sig ikke ud af flækken i næsten to timer, inden den pågældende 1,94 høje person forlod den og blev modtaget af en arabisk udseende ung mand, man må formode var distributionscenterets vagtpost på gaden, men det kan naturligvis også bare have været en kvindelig, bulgarsk diskoskaster af nøjagtig samme dimensioner som Jakob.
-	Du antager dermed, at det var en mand, sagde Tanya og faldt ind i hans juridiske jargon.
Kadeem spidsede tankefuldt læberne.
-	Det gør jeg, ja.
Så ræsonnerede jeg videre, at det ikke ville være utænkeligt, at pågældende havde provianteret før sin nattevågen.
Kaffe, smøger, en burger, hvad ved jeg?
Eller er det for søgt?
Tanya smilede frimodigt: - Egentlig ikke.
Det kan man da sagtens tænke sig.
Kadeem stak en USB-nøgle i computeren.
-	Hvad skal vi se? spurgte Tanya, mens Kadeem klikkede omkring i menuerne.
-	Dokumentation af en lille snak, jeg havde med Joachim Busck, enogtyve år, for et par timer siden.
Fin fyr.
Læser jura.
-Så kan det da heller ikke blive mere respektabelt og pålideligt.
-	Ja, ja, vær bare hånlig, men se nu, og hvorfor skulle han for øvrigt lyve?
Et af de sædvanlige grå forhørslokaler med en dreng med stort, mørkt hår i en stol, vippende fod, nervøse fingre, ska-tersko og hættetrøje.
Han havde et frisk og tiltalende ansigt.
Kadeem selv havde iført sig et tillidsvækkende, afslappet kropssprog.
-	Vi har her Joachim Busck.
Interviewet påbegyndt klokken ...
et hurtigt kig på armbåndsuret, - ... 13:35.
Og Joachim, du arbejder som nattevagt på Circle K-tankstationen på Tuborg-vej 152, og du var på arbejde natten til søndag.
-	Det er korrekt.
Kadeem holdt et sort-hvidt foto af Jakob Nordsted op mod kameraet.
-	Jeg holder her et foto af politiinspektør Jakob Nordsted og lægger det nu foran Joachim Busck.
Han placerede billedet på bordet foran drengen, lænede sig tilbage, lagde benene over kors og krogede en finger under næsen.
Joachim betragtede fotografiet.
-	Har du set den person før?
-	Det har jeg.
Kadeem foretog en rullende bevægelse med hånden.
-	Bare fortæl løs, Joachim.
Brug dine egene ord.
Glem kameraer og mikrofoner, okay?
Drengen samlede tankerne: - Jo, det var som sagt natten til søndag, og klokken var lidt over et, da, ja, ham på billedet kom ind i butikken.
Kadeem nikkede.
-Han købte kaffe, en cola og en pizzaslice med pepperoni.
Jeg spurgte, om den skulle varmes, og det sagde han ja til, så jeg lagde den i mikroen og spurgte, om det var det hele.
-Var han alene?
-	Der sad et par taxachauffører nede bagved.
Vi har en disk med et par stole, aviser, lottokuponer og en skærm, der viser sportsresultater.
Det er faktisk meget hyggeligt, når de er der.
-	Hvor mange kunder har du typisk sådan en nat?
-	Måske tredive-fyrre stykker.
Flere, hvis der har været kamp i Parken.
-	Men du husker Jakob Nordsted?
-	Jo, han blev ret sur over, at vi ikke havde en bestemt slags cigaretter.
Først var det Camels uden filter, så var det rød Dun-hill, og det er der altså ikke nogen, der ryger derude.
-	Skældte han ud?
-Næ, han var mere sådan pissearrogant, ikke?
-	Jeg går ud fra, at han kom i bil?
-	Mørkegrå Honda Accord.
-	Du har tjekket jeres overvågningskameraer, inden du kom herud i dag, ikke?
-Jo.
-	Hvordan var han klædt?
-	Mørkeblå hættetrøje og en sort baseballkasket.
Ingen mærker eller logoer.
-	Tak, Joachim.
Jeg far nogen til at køre dig hjem.
Kadeem loggede ud og kiggede på Tanya.
-	Hvad siger du? spurgte han.
-	Jeg siger, at afhøringen underbygger din teori om, at det var Jakob, der havde et ærinde i narkocentralen, sagde hun.
Han rejste sig, gik rundt om sig selv og pegede så anklagende på hende: - Jeg bliver efterhånden nødt til at tro, at dit forhold til Jakob forvrænger din objektivitet, og at du måske ikke er den rette til at efterforske denne sag.
Du er tydeligvis i en tilstand af fornægtelse, når det gælder Jakob.
Hun havde intet besvær med at gengælde hans forargede stirren.
-	Mener du det?
-Det gør jeg.
-	Vær sød at sætte dig ned, Kadeem.
-	Undskyld?
Hun pegede på den stol, han lige havde forladt.
-	Sæt dig nu lige ned, okay?
Han satte sig.
-Jeg har ikke noget problem med at anklage Jakob Nordsted for Balkankrigene, jordskælv i Pakistan, Israel-Palæstina-kon-flikten eller plastikaffald i oceanerne.
Overhovedet ikke.
Og måske kommer jeg til at se tingene på nøjagtig samme måde, som du gør, men før det kan ske, bliver du simpelt hen nødt til at fortælle mig noget.
Irritabelt slubrede Kadeem kold kaffe i sig.
-	Hvad?
-	Du bliver nødt til at fortælle mig, hvad der skete mellem jer to under Rose Caspersen-sagen.
Ikke flere røvsyge udflugter
om, at han skulle have opført sig racistisk, for det tror jeg ikke et øjeblik på.
Uret på væggen faldt i slag med et klik.
Så åbnede Kadeem munden: — Må jeg ryge?
-Nej.
-	Det er mit kontor.
-	Hvis du tænder en smøg nu, er samtalen forbi, og du vil have forskertset dig al min velvilje.
Han kunne ikke lade være med at le.
-	Forskertset?
Har du lige lyst en middelalderlig forbandelse over mig, eller hvad?
-	Tænk, hvad du vil, sagde hun spidst.
-	Okay, så hør her: Jakob foreslog, at vi plantede DNA fra Gordon Nimb i den fucking container.
Vi vidste, det var ham og Brandeis.
Et par hår eller et par celler fra hans tandbørste, hvis han nogensinde brugte sådan én.
-	Og vupti: en livstidsdom.
-	Jeg nægtede.
Måske havde han ret.
Det havde han nok.
Ideen var for øvrigt ikke gennemtænkt.
Schmidt havde allerede fmkæmmet containeren.
Jeg syntes faktisk godt om Jakob.
Men han var forstyrret på det tidspunkt.
Fanatisk.
-	Og siden?
-Vi fortsatte, som man nu gør, men tilliden mellem os, hvis den nogensinde havde været der, var selvfølgelig væk.
Han var ikke perfid.
Vi var kolleger, men han var ...
-	Skuffet?
Han trak på skuldrene.
-	Lukket.
Jakob var først og fremmest soldat,
tænkte hun.
Resultater var det eneste, der virkelig talte.
Processer og procedurer kedede ham sanseløst.
Det var spild af tid, og han led under Djøfiseringen og decentraliseringen af politiet.
Alle møderne, seminarer-
ne, PowerPoint-præsentationerne.
Kastration, kaldte han det.
Nyttesløs dialog med destruktive og parasitære kriminelle, der hadede, virkelig hadede samfundet.
Så det var sådan set ikke et usandsynligt scenarie, Kadeem beskrev.
Så så hun op.
-Merdan Jahani opsøgte mig i nat.
Han ville fortælle mig om noget, en ting, der tyngede hans sind.
Han håbede vel, at jeg kunne hjælpe.
Kadeem havde pæne, sunde tænder uden synlige fyldninger, registrerede Tanya, for hans mund stod halvt åben.
-	Jahani?
Det er jo ... det er jo sindssygt.
Hvorfor ringede du ikke?
Er du sikker?
-Han sad ikke længere fra mig, end du befinder dig nu.
Og han var hos mig en halv time.
Kadeem kæmpede med efterretningen.
Så rystede han på hovedet.
-	Fuck ...
jeg mener ... fuck!
Hvordan var han?
-	Han kører motorcykel.
Han er gammel, men hans åndsevner fejler ikke noget.
Kurderne har fulgt efter mig i flere dage, og jeg blev nødt til at pacificere en af hans bodyguards på en tankstation forleden aften.
-	Pacificere?
Hvordan præcis?
Jeg mener ... i hvilken grad?
Kadeem havde åbenbart hørt historier om Tanya.
-Han danser ikke salsa lige foreløbig.
Nå, men Jahani havde lukket sig selv ind, og jeg var lige ved at skyde ham.
Han sad i min yndlingslænestol i mørket som en fucking sfinks.
Som om han ejede bygningen, og jeg var gæst i hans hjem.
Kadeem drejede formålsløst kaffekruset omkring.
-	Klart, fortsæt endelig.
Jeg mener: Hvad ville han?
-	Jahani ville fortælle mig en historie.
En klassisk tragedie, hvori hans barnebarn, en nittenårig pige, Lorin, blev voldtaget af Gordon Nimb efter en fodboldtræning på Brøndby Stadion.
Men hun kunne ikke fortælle en mors sjæl om det.
Fordi?
På
grund af skammen, familiens ære og værdighed, fordi hun lod sig forurene, simpelt hen.
-	Nimb?
-	Det hele passer.
De stumme piger, Kadeem.
Muslimske piger.
Rene.
Jomfruer.
Vidste du, at i hundredvis af muslimske piger hvert år far rekonstrueret deres mødom?
Kadeem flippede lighteren hen over knoerne.
Frem og tilbage.
-Jeg har læst om det.
Tanya fortsatte: - Det far da én til at tænke, ikke?
Unge kvinder i et moderne, højteknologisk samfund, som læser medicin, jura og farmakologi og har tårnhøje snit fra gymnasiet, men alligevel føler, at de bliver nødt til at anskaffe sig en kunstig mødom før et giftermål?
Han mødte ikke hendes forskende blik.
-	Nogle ting kan bare ikke ændres.
-	Kan det virkelig ikke?
Kvinder fik fuld stemmeret til alle forsamlinger i 1893 i New Zealand.
-	Og i de sidste schweiziske kantoner i 1971.
-Men her er forskellen, Kadeem: I de kantoner drejede det sig om fa tusind kvinder.
Kuwait og Irak kom først med i 2005.1 Saudi-Arabien, og kun i en slags kommunalvalg, måtte kvinder først stemme i 2015.
Han var ved at koge over.
-	Hør her:
Min kone tjener tre gange så meget som jeg.
Jeg har absolut ikke noget problem med det.
Min datter kan gifte sig med, hvem hun vil.
Også en kvinde, eller en pekingeser, hvis det gør hende lykkelig.
Eller hun kan lade være.
Mine forældre blev fordrevet fra Syrien på grund af deres moderne, sekulære synspunkter, min far blev arresteret fem gange, han blev underkastet...
han kunne ikke støtte på sine fødder i tolv måneder efter den sidste tortur.
Du forstår ikke en skid, Tanya.
Undskyld, men det gør du ikke.
Ingenting er gratis dernede.
Alt betales med smerte, blod og død.
Selv bagateller.
Tanya absorberede hans udfald uden at vige en tomme.
Den pragmatiske Jakob og hun havde mange gange skændtes over det evige israelske problem.
De er Sparta, havde hun sagt.
Se på et kort.
Hvor skal de tage hen?
Og det er ikke, fordi palæstinenserne ville have flyvende biler, hvis ikke Israel eksisterede, vel?
Har araberne siden fjortenhundredetallet bidraget med noget som helst til menneskehedens velfærd?
Hvor mange arabiske Nobelpristagere har du hørt om?
Palæstinenserne er lige så meget gidsler af deres brødrefolk lige på den anden side af grænsen som af deres historie.
Jakob havde den aften opgivet kampen og i stedet foreslået et slag Scrabble, som hun uvægerligt tabte.
-	Hvad skete der med hende? spurgte han.
-	Hvem?
-	Jahanis barnebarn.
-	Lorin tog til Kurdistan, lod sig rekruttere til den kurdiske milits YPG og blev dræbt af ISIS.
-	Stakkels pige.
-Absolut.
Gordon var for øvrigt ikke alene.
I brevene hjem fortalte Lorin om "stemmer” og om fotografiske lamper.
Voldtægten foregik i en skurvogn på en byggeplads, og den blev filmet.
Som Rose.
En sær ubevægelighed tog Kadeem i besiddelse.
-	Kadeem?
Han tændte en cigaret uden at ænse hende, og Tanya rullede stolen baglæns.
-	Kadeem!
Han løftede hovedet.
Så på cigaretten mellem fingrene, mumlede en undskyldning og smed den ud ad vinduet, som han lod stå på vid gab.
-	Hvorfor har vi ikke vidst det før? sagde han så.
-	Fordi jeres piger er tavse.
-	Ikke alle.
-	Okay?
Men Kadeem: Har din kone det på samme måde som du med hensyn til jeres datter?
-	Selvfølgelig.
-	Selvfølgelig?
-	Ja, og jeg forstår ikke, hvad mit privatliv har med sagen at gøre.
Vi er kommet videre.
Tanya tænkte på Nanna Bergstein og hendes forlovede ... Claudio?
De var også kommet videre på den globaliserede, kosmopolitiske og oplyste måde - troede hun.
Tanya smilede blegt: - Det er så fint.
Men så tænkte jeg: Hvad nu hvis en af de piger blev gravid efter voldtægten?
Nimb brugte ikke kondom.
Det ved vi.
-	Det ville være en katastrofe, svarede han alvorligt.
- Hun kan ikke sige det til nogen.
Hendes brødre og forældre overvåger hende, og når de ikke er i nærheden, er alle andre villige til at stikke hende.
Paranoid kontrol, det er det, du mener, ikke?
-Jo.
-	For krisecentrene er fulde af unge muslimske kvinder, der flygter fra vold, undertrykkelse og arrangerede ægteskaber.
Jeg mener, hvorfor blive ph.d.
i mikrobiologi eller kernefysik for så at blive gift med en analfabet hjemme fra landsbyen?
-	Også det, sagde Tanya usikkert.
Han tog ordene ud af munden på hende.
Så rejste han sig.
-	Hvor skal du hen?
-Jeg har en samtale med Mila Brandeis.
Skal hente Amira først, og så er der en af de der endeløse skole-hjem-samtaler på skolen.
Og så skal jeg købe ind.
Er det i orden med dig?
-	Mila?
-Hun ville gerne tale med mig.
-	Om hvad?
-	Detaljer, Tanya.
Trods hans irritable tonefald blev hun ved.
-	Hvilke detaljer?
-	Om hun eller Gordon havde bemærket en mørkegrå Honda efter hans prøveløsladelse, for eksempel.
Lukker du dig selv ud?
Hun rejste sig og spærrede vejen, og Kadeem betragtede hende med et humoristisk, men hårdt blik.
-	Skal jeg pacificeres nu?
-	Nej, men kan du huske, at vi talte sammen, inden vi gik ind i det forbandede kolonihavehus?
Kan du?
-Ja.
-	Du sagde skadedyrskontrol, men jeg var Jeanne D’Arc højt til hest, der sagde, at den sag skulle opklares som en hvilken som helst anden sag.
Han smilede forbavset.
-	Kom nu ikke og sig, at du er steget ned fra hesten og har skiftet mening.
Hun trak på skuldrene.
-	Det kunne jeg sikkert overtales til.
-Mener du det?
-	Måske, ja.
Kadeem klappede hende let på skulderen: - Det er ikke nemt for dig at sige det.
Så tak.
Problemet er bare, at det ikke kun er voldtægterne, selvom det er mere end nok.
Det er også mishandlingen og mordet på en trettenårig pige.
Rose rev hårtotter ud af sin hovedbund og kilede dem ind mellem plankerne i sengen, så nogen en dag kunne identificere hende, hvis hun blev fjernet fra containeren, før hun skulle aflives.
-	Åh ...
-	Jeg har for øvrigt fået en ransagningskendelse til Jakob Nordsteds hjem.
Hvis vi finder hans tjenestepistol, bliver den analyseret og matchet med det patronhylster, der blev fundet under gulvet.
-	Sagde Wilhelmsen OK til det?
- Ingen rådne æbler.
Ikke engang en politiinspektør.
Jakob er ikke helligkåret, selvom vi undertiden lader som om.
Det var hans ord.
Kadeem pressede sig forbi hende.
Tanya havde aldrig været oppe på øverste etage før.
På mirakuløs vis, og uden tvivl efter herkuliske anstrengelser og snesevis af byggemøder, var det lykkedes for Wilhelmsen at transplantere interiøret fra et engelsk herresæde til sit hjørne af NEC’s arkitektonisk sterile hovedsæde.
Tanya bankede på en poleret egetræsdør og hørte et par ord indefra, som hun tolkede som tilladelse til at træde nærmere.
De mange historier om Cerberus, Wilhelmsens privatsekretær, kørte på dobbelt hastighed.
Tanya satte foden på et tykt persisk tæppe og ventede at se en fusion af Bellatrix Lestrange og Cruella de Vil bag skrivebordet.
Men kvinden, der rejste sig og nærmede sig med fremstrakt hånd, var nu ganske almindelig.
Velkonserveret, midt i halvtredserne, med kloge øjne bag et par briller, Tanya selv kunne have valgt.
—	Fint at hilse på dig, Tanya.
Kirsten Simonsen, hedder jeg.
-Jeg har ikke nogen aftale eller noget, men der er visse ting,
jeg bliver nødt til at drøfte med chefpolitiinspektøren.
Det kan ikke vente.
Sekretæren rettede på brillerne.
—	Jeg hører lige ad, okay?
Hun bankede på en dør og stak hovedet indenfor.
Tanya hørte en kort mumlen.
Så lukkede sekretæren døren til igen og så på Tanya.
—	Det passer fint ...
Han maler.
Et kolossalt elghoved prydede et honninggyldent panel over en falsk kamin.
-	Maler?
-Lad være med at spørge til det, hvis du har travlt.
Så åbnede hun døren til det allerhelligste.
Wilhelmsen var en bred, men ikke fedladen mand med tyndt, rødt hår redt tilbage fra en enorm pande.
Bondeæt.
Han rejste sig halvt fra skrivebordsstolen, da hun kom ind.
Så fjernede han et par lupbriller, tørrede hænderne i et viskestykke og hilste med et kort, hårdt håndtryk.
Skjorteærmer, slips og blå seler over brede skuldre.
Han smilede forekommende med årvågne, brune øjne.
Så draperede han viskestykket over en række hobby-malerbøtter og åbnede vinduet, der sammen med en computer og en telefon var det eneste, der identificerede det enogtyvende århundrede.
-	Vi kan gå udenfor, hvis malingen generer?
-	Det behøver vi ikke.
Stemmen var anderledes, end Tanya havde forventet.
Den tilhørte ligesom en yngre, slankere mand.
Måske i diplomatiet, civiliseret og afdæmpet.
Tanya stillede sig hen ved vinduet.
Den ene halvdel af kontoret var optaget af et kolossalt bord konstrueret af krydsfinerplader monteret på solide træbukke.
Hun så efter en modeljernbane, måske pittoreske bayerske stationer med caféer, blomstersælgere og ventende børn med kufferter, tunneler, signaler, sporskifter og bomme, men der var intet af den slags.
Landskabet, der med største omhu var genskabt på bordet i passende skala, lignede en højslette på Korsika bevokset med nøjsom maki.
Den brede, fladbundede dal var mod nord, øst og vest behersket og overvåget af kunstfærdige artilleristillinger, palisader, skyttegrave og volde bemandet med farverige små tinsoldater.
For enden af dalen var række efter række af kavaleri opmarcheret.
Der måtte være omkring to hundrede heste og ryttere, nøjagtige i enhver pedantisk detalje.
Selv ansigterne var forskellige.
Tanya kunne ikke lade være med at smile.
Hun ville ikke være blevet spor forbavset, hvis soldaterne kunne bevæge sig, udspy krudtrøg eller falde sammen over de dødelige sår, som kardæsker, musketkugler og lanser påførte dem.
Wilhelmsen lænede sig mod væggen bag skrivebordet med hænderne i bukselommerne og studerede hende.
-	Nøjagtig hvem besluttede, at jeg skulle sættes på efterforskningen af Nimb? spurgte hun skarpere end tiltænkt, men chefpolitiinspektøren tog tilsyneladende ikke anstød af tonen.
-	Kadeem
Forrashi
foreslog det, og jeg havde ikke væsentlige indvendinger.
-	Men jeg er jo grøn.
Han skævede til krigsskuepladsen.
-	Når feltmarskalerne foreslog Napoleon nye emner til udnævnelsen af en general, sagde han som regel: ”Ja, jeg ved, at han er strategisk glimrende.
Men er han heldig?
”-	Er det dét, jeg er?
-	Du var heldig i Holbæk.
Jeg mangler Nordsted.
Han gik hen til bordet.
Løftede en kanon med lavet og hestetræn og det hele og drejede kanonløbet en anelse mod syd.
-	Hvorfor mangler du Jakob?
-Jeg mangler Nordsted, fordi det er ham, der har ansvaret for placeringen af de forbandede russiske artilleristillinger.
Allerede dengang var russerne a realpain in the ...
Han pegede på gulnede stik og tegninger, der hang indrammet på væggene.
Tanya gik hen til bordet.
Wilhelmsen virkede uskadelig, men hun vidste, at man risikerede at få bidt hånden af, hvis man kom ham på tværs.
-	Hvor er vi?
-	The Charge of the Light Brigade, Krim, oktober 1854.
En af de mest idiotiske og selvmorderiske aktioner i militærhistorien.
Planer er intet, planlægning er alt, som Eisenhower sagde.
Wilhelmsen sukkede, og Tanya undrede sig over, at han havde
valgt et smerteligt nederlag som tema.
- Hundrede toogtyve døde kavalerister i løbet af ti minutter, fordi nogen ikke kendte forskel på øst og vest, og nogen i generalstaben ikke kunne døje hinanden.
-	Hvor lang tid har det taget jer?
-	Fire år, men vi er langtfra færdige.
Så satte han sig i sin skrivebordsstol, og Tanya genindtog pladsen ved vinduet.
-	Hvad har du fundet ud af, Tanya?
-Jeg har fundet ud af, at Gordon Nimbs yndlingsofre var muslimske piger og unge kvinder.
Han kaldte dem
”de stumme piger”.
-	Fordi de ikke kunne fortælle om deres voldtægt.
-	Præcis.
I ét af tilfældene var han ikke alene.
Måske drejer det sig om flere tilfælde.
Han slæbte offeret ind i en skurvogn ved en byggeplads i Brøndby, og voldtægten blev derefter filmet.
Det drejer sig om Merdan Jahanis barnebarn, Lorin.
Han besøgte mig sent i går aftes.
Min hypotese er, at filmen blev solgt enkeltvist eller i kopier på The Dark Web i såkaldte Red Rooms, altså fora, hvor syge mennesker inficerer hinanden.
-	Hurtcore, sagde han.
- Og så er du den eneste her i huset, der med sikkerhed har set Merdan Jahani.
Gratulerer.
Wilhelmsen var tilsyneladende helt med, hvilket gjorde alting meget lettere.
Hun satte sig over for ham; i løbet af det næste minut ville det vise sig, om han var julemanden eller en barracuda.
-Jeg har en formodning om, hvem der dræbte Gordon Nimb.
Mere end en formodning, faktisk.
Han bevægede sig ikke, men venerne over skjorteflippen blev tydeligere.
-En af vores kolleger, som enken hævder vidt og bredt?
Wilhelmsens brune øjne hang ved hendes mund.
-	Jeg bider ikke, sagde han så.
- Som hovedregel.
-	Nej?
-Nej.
-	Både ja og nej ...
-	Hvordan kan det være både ja og nej?
Og hvad skulle motivet være?
Tanya knyttede hænderne i jakkelommerne.
De næste par minutter talte hun.
Mens hun talte, mærkede hun, hvordan formodninger og antagelser fik vægt, fylde og form alene ved at blive formuleret.
Wilhelmsen stillede et par præcise og indforståede spørgsmål.
Så hævede hun blikket til hans rødmossede ansigt.
-	Er du færdig? spurgte han.
-Ja.
-	Kaffe?
-	Nej tak.
-	Hvad har du brug for?
Tanya fortalte ham det.
Det tog til gengæld kun omkring femten sekunder.
-	Jeg ved ikke, om det kan lade sig gøre?
-	Ikke inden for lovens rammer, mumlede han.
- Men det har nu aldrig bekymret mig overvældende.
Ellers kan man jo slet ikke foretage sig noget fornuftigt i det her overregulerede land.
Så lænede han sig tilbage og så op i loftet.
-Jeg har lyst til at fortælle dig en historie, sagde han.
En historie?
Nu?
Som om Wilhelmsen læste hendes tanker, tilføjede han: — Det tager kun et øjeblik.
-	Fint nok.
-	Jo, da jeg havde mødt min kone for femogtredive år siden ...
hun sang i koret i Bagsværd kirke.
-	Og det gjorde du også?
—Jeg synger ikke, sagde han alvorligt.
— Ikke engang i badet.
Jeg danser heller ikke.
—	Undskyld.
—	Bevares.
Nå, men en vinterdag i februar ville vi gå rundt om Bagsværd Sø.
Det var knagende koldt og tåget.
Det var dengang, der fandtes sne og is.
Vi blev trætte af at kæmpe os gennem snedriver, der havde dækket stien næsten op til hoftehøjde, så vi - eller rettere jeg - besluttede, at vi kunne gå over isen fra roklubberne over til Sophienholm.
Jeg ved ikke, hvorfor hun accepterede, for det var risikabelt, og Margrethe, min kone, plejer ikke at være sen til at sige fra.
Imidlertid førte friske spor fra langrendsski fra bredden og ud på isen, og jeg tænkte, at hvis den kunne bære en skiløber, kunne den vel også bære os.
Vi frøs og var trætte og gik derud.
Tanya hørte efter med et halvt øre.
—Det, var som sagt tåget, isen knagede under vores støvler, og med ét ophørte sporene.
De forsvandt, som om den skide skiløber havde groet vinger og var lettet.
Tanya spærrede velvilligt øjnene op: - Hold nu op.
Chefpolitiinspektøren smilede og rejste sig.
—	Det, jeg ville sige, var bare, at sporene nogle gange forsvinder.
Når de gør, skal man i det mindste huske retningen.
—Så I faldt ikke gennem isen, du og din forlovede?
—	Jo, på samme tid.
—	Hold da fest.
—Men helt inde ved bredden.
Samme dag omkom tre mennesker andre steder i Danmark ved at gå gennem isen på diverse søer og fjorde.
Stof til langvarig eftertanke, vil jeg sige.
Wilhelmsen førte an til forkontoret.
Så pegede han på en plet på gulvtæppet, hvor tæppets blå og grønne arabesker mødtes i en indviklet figur.
—	Vent lige der, Tanya.
—	Selvfølgelig.
Hun blev stående på stedet, mens Wilhelmsen konfererede med sin sekretær.
Indimellem løftede de samtidig blikkene og betragtede hende, som var de forsynet med samme snoretræk.
Tanya mærkede hver eneste sveddråbe, der gled over huden fra nakke og armhuler.
Hun anstrengte hørelsen og mente, at chefpolitiinspektøren måske mumlede noget om at hacke sundhed.dk, hospitalernes journalsystemer ... hvor svart kan det vare?
Og et eller andet med ’en gammel ven ovre i PET’, som skyldte ham ’en røvfuld tjenester
Omsider rakte sekretæren ud efter telefonen, og Tanya kunne have jublet.
Wilhelmsen rakte hende hånden.
-	Jeg kan ikke være involveret direkte, det forstår du godt, ikke?
-Så hvis jeg bliver taget til fange, kan jeg ikke regne med kavaleriet?
Han smilede blegt.
-	Ikke så meget som en politihund.
Frøken Simonsen holder dig orienteret.
Eller jeg gør.
Sluk under ingen omstændigheder din mobiltelefon fra nu af.
-	Forstået.
Tanya forlod tidslommen.
Hun opfangede et sidste medfølende blik fra frøken Simon-
Torsdag aften
Jakob havde aldrig bedt om at få hendes kopi af husnøglen tilbage.
Om det var en sidste håbefuld tråd, han ville bevare, eller blot en forglemmelse, vidste hun ikke.
Nu stod hun på trappen foran hans hoveddør med nøglen i hånden og lyttede til trafikken nede på Strandvejen, der blev dæmpet af Slotsalleens høje hække, store villaer og gamle træer.
Samlere og spredere, havde Jakob forklaret.
Tumpede Nord-stedske familieoverhoveder havde solgt de tilliggende grunde fra, mens mere velegnede eller heldigere familiemedlemmer i næste generation havde købt dem tilbage.
Han havde en gartner til at passe parken.
Tanya så ubeslutsomt på døren.
I morgen tidlig ville villaen blive invaderet af Hans Schmidts teknikere, der ville finkæmme huset med deres instrumenter, før de ville zoome ind på det to meter brede våbenskab i kælderen, ved siden af værkstedet, bordfodboldspillet og billardbordet.
Våbenskabet indeholdt familiens fornemme samling haglbøsser og rifler, som Jakob vedligeholdt med stor veneration.
Og hans Heckler & Koch 9-millimeter tjenestepistol på øverste hylde.
Den lå sammen med tre eller fire pakker 9-millimeter Luger Magtech FMJ 100 grain med halvtreds patroner i hver æske.
Hun vidste endda, at nøglen til våbenskabet lå under en tennispokal i husets bibliotek.
Første gang hun havde været i Jakobs hjem, havde hun næsten mistet talens brug ved synet
af reolerne fra gulv til loftet fem meter oppe, med stiger, der kørte på olierede messingskinner, så man kunne nå klassikerne på de øverste hylder.
Så stak hun nøglen i låsen, samtidig med at mobiltelefonen ringede med Love is in the air.
Som snarest skulle skiftes ud med et requiem.
-Ja?
-	Wilhelmsen.
Jeg hader at skulle sige det her, men du havde ret.
Han lød lige så trist og rådvild, som Tanya følte sig.
-	Plastikkirurgi?
Chefpolitiinspektøren søgte tilflugt i kendsgerninger: - Ja-melia Forrashi fik foretaget et kosmetisk indgreb med hudtransplantation efter et inficeret bidsår over venusbjerget.
Der er kliniske fotos, hvis man skulle være i tvivl.
Tanya trak nøglen tilbage fra låsen og for sammen, da en due flaksede ud fra en trækrone over hende på den fortumlede, bevidstløse måde, kun ringduer kunne præstere.
-	OK.
Tak.
-	Der er mere: Otte måneder senere fødte hun en datter.
Jeg vil overlade til dig selv at lægge to og to sammen.
Parret Forrashi havde forinden været i behandling for uønsket barnløshed i næsten tre år uden resultat.
Og så blev hun uventet gravid.
Tanya famlede efter gelænderet bag sig, fandt det og lænede sig mod det.
Hun anede ikke, hvad hun skulle sige.
Hun trak læderjakken af og knappede skjorten op i halsen.
-	Men det var fint arbejde, min pige, sagde han så dæmpet.
- Det var særligt inspireret at tjekke de udendørs overvågningskameraer.
Tanya følte sig alt andet end inspireret.
Men Daniel og hun havde identificeret Gordon Nimbs mørkeblå VW-varevogn fra kameraerne uden for Industriens Hus i ugerne efter hans løsladelse.
Som regel ankom vognen til hjørnet af Vesterbrogade og
H.C. Andersens Boulevard, et kvarters tid før Jamelia Forrashi mødte på arbejde.
Et par gange i de nu fire uger, der var gået siden hans prøveløsladelse, havde den fulgt lige efter hendes Ford og så at sige afleveret hende på dørtærsklen.
Så forsvandt den, men vendte i de fleste tilfælde tilbage, før Jamelia forlod parkeringskælderen igen.
Det var en umenneskelig, vedholdende og frygtindgydende stalking.
-	Skal vi fortsætte, Tanya?
Jeg mener, vil du fortsætte?
Og kan du?
Jeg forstår, at det er en tung byrde at lægge på dig.
Det her er gudskelov, havde jeg nær sagt, langt uden for mit erfaringsområde.
Der er ingen præcedens.
-Jeg vil gerne, hørte hun sig selv sige.
-Hvor er du lige nu?
Hun så på Jakob Nordsteds messingblanke dørskilt.
-	Kører lidt omkring.
Skal finde en tankstation, hvor jeg kan gå på toilettet.
-	Og Kadeem?
-	Jeg finder ham.
-	Jeg tror nu, det er bedst, hvis du lader ham være alene et par dage.
Jeg skal tale med juristerne, og jeg kan sagtens finde på noget uopsætteligt, der kræver netop din tilstedeværelse et andet sted i landet, hvis det er, eller du kan fa influenza.
Som Jakob.
-	Det er nok det bedste, så.
-	Vi kan mødes ude i byen i morgen, når jeg har drøftet den korrekte fremgangsmåde med anklagemyndigheden.
-	Men der er jo ingen konkrete beviser.
-	Det er jeg klar over, men der er rigeligt med indicier til at påbegynde en mere eller mindre formel afhøring af ham og konen.
Noget, jeg naturligvis selv vil gøre.
Men det er korrekt, at det ville gøre alting nemmere, hvis patronhylsteret viser sig at stamme fra politikommissærens tjenestevåben.
Når jeg siger nemmere’ ...
-	Jeg forstår.
Wilhelmsen fortsatte tankefuldt: -1 sidste instans vil jeg indlede et krav om, at datteren DNA-testes for at konstatere, om Gordon Nimb er hendes genetiske ophav, selvom det byder mig så inderligt imod.
Også det er uden fortilfælde, så vidt jeg ved.
-	Det havde jeg selv tænkt kunne blive nødvendigt, sagde Tanya.
Selvom det var køligt, kunne hendes skjorte vrides.
-	Farvel, så, mumlede han.
-	Farvel.
Hun sank ned på reposens kolde fliser og lænede nakken mod murværket.
Tanya trak knæene op til brystet, foldede armene om dem og så op i himlen, hvor skyerne var ved at blive farvet i violette, mørkeblå og lyserøde nuancer.
De samme farver som i ligpletter.
I morgen ville Jakobs våbenskab blive åbnet.
Pistolen ville på stedet blive undersøgt for fingeraftryk, før den ville blive bragt ud til Schmidt på NKL, hvor den ville blive affyret gennem en blok af ballistisk gel.
Selve projektilet ville blive bjerget fra gelen og sammenlignet med de kugler, der var blevet affyret gennem Gordon Nimbs knæ og skuldre.
Men endnu vigtigere: Patronhylsteret ville blive lagt under et dobbeltmikroskop og søgt parret med patronhylsteret fra gerningsstedet.
Ethvert skydevåben efterlod en signatur i patronhylstrene: ridser og mærker fra kammer og slagstift.
Unikt som et menneskes fingeraftryk.
Tanya følte sig overbevist om, at Kadeem selv havde efterladt patronhylsteret under soveværelsets gulvplanker.
Han havde måske set sit snit, da de sammen var derude første gang.
Schmidt og hun selv var gået videre ind i stuen, og Kadeem var blevet tilbage for at beundre skabet med de erotiske hjælpemidler.
Intet ville være nemmere end at bytte et brugt patronhylster ud med et andet ude på politiets skydebaner, når alle gik frem til skiverne.
Det ville være lige så let at bytte sit eget våben ud
med en andens på standpladserne.
De brugte alle identiske H&K 9-millimeterpistoler, og ingen huskede deres alenlange registreringsnummer.
Så hvad havde hun egentlig i sinde?
En løs idé:
Hun ville bytte Jakobs pistol ud med sin egen.
Der var rigelig med værktøj i kælderen, så hun kunne i løbet af et øjeblik erstatte perlemorspladerne på skæftet med Jakobs ditto og efterlade pistolen i hans skab.
På den måde ville Schmidt intet få ud af sine ballistiske og mikroskopiske undersøgelser, og hun ville have vundet tid til at tale med Jakob, når han vendte tilbage.
Hun havde kvalme over at skulle optræde som en hel families bøddel.
Politikommissær Kadeem Forrashi havde myrdet i koldt blod, han var politimand, og han ville få lovens strengeste straf.
Datterens biologiske ophav var formentlig det samme menneskelige afskum, der havde voldtaget moren, som nu var invalideret og erhvervstruet.
Ville datteren blive tvangsfjernet?
Sikkert.
Hvad skulle hun gøre?
Forsvinde?
For alles skyld.
Men Wilhelmsen ville fortsætte, hvor hun slap.
Tragedien var indtruffet.
Tanya åbnede hoveddøren og gik indenfor uden at tænde lyset i hallen.
I det svindende dagslys åbnede hun et gråt metalskab til det sofistikerede alarmsystem og indtastede pinkoden 0415.
Displayet blinkede rødt med — No access —.
- Shit!
Hun havde tyve sekunder, før sikkerhedsfirmaets biler ville komme hvinende på to hjul om hjørnet og videre op til Slots-alleen 4.
Hun tørrede sveden fra øjnene og smilede lettet.
Idiot.
Selvfølgelig var det ...
4015-
Hun trådte tilbage og ventede.
—	No access —
De røde bogstaver glimtede trodsigt.
Tåben måtte have ændret adgangskoden.
-	Jakob, Jakob, Jakob ... mumlede hun grædefærdigt.
Typisk, at han gravede sin egen grav.
Næsten i blinde forsøgte hun sig med 4150.
Så brød alle alarmer løs og hylede som fordømte sjæle.
Tanya vidste, at hun allerede var blevet filmet af de lysfølsomme, automatiske videokameraer, der var placeret både i hallen og uden for huset.
Hun hørte en havedør blive åbnet med et brag i nabovillaen.
En hund gøede.
Hun låste døren og snublede ned ad havegangen, sprang over havelågen og løb hen til sin bil.
Et par menneskelige silhuetter tegnede sig halvvejs nede ad alleen og ude på vejbanen.
Hendes Fiat startede i første forsøg, og hun bakkede sling-rende ned mod Strandvejen.
Hun slap først trykket mod speederen en kilometer nede ad Strandvejen, slukkede motoren og klamrede sig til rattet.
Hendes hjerte hamrede, og hun så mærkelige, roterende former.
Så råbte en mand på en racercykel efter hende, vendte sig halvt i sadlen og gav hende fingeren.
Tanya opdagede, at hun næsten blokerede cykelstien i en mørklagt bil, og det var da også det sidste, der manglede: at hun var skyld i, at en eller anden motionsfanatiker brækkede halsen, pådrog sig åbent kraniebrud og endte sine dage som grøntsag.
Hun drejede nøglen om og kørte langsomt videre.
Da hun var ud for Skovshoved Havn, koblede angst og sanseindtryk sig sammen, og en frygtelig tanke slog ned som et stjerneskud: Det sidste indtryk, hun havde modtaget i Jakobs hall før sin hovedkulds flugt,
var en snert af hans Thayers-af-tershavelotion.
Og hun vidste ikke præcis hvordan, men hendes
speederfod havde gennemskuet konsekvenserne længe før resten af hende.
Hun fløj ned ad Strandvejen, kørte over for rødt og skiftede hakkende gear.
Hun gennemlevede scenen på hospitalsstuen med Mila Brandeis.
Tanya havde spurgt, om Mila måske kunne genkende lugten af Nimbs morder, og tyskeren havde svaret, at hun var i besiddelse af en glimrende lugtesans.
Og hun huskede, hvordan en ellers bedøvet og ubevægelig Mila havde vendt og drejet sig, klynket og stønnet, da politikommissæren indfandt sig på stuen: Kadeems duftsignatur: Argan-badeshampoo, Bjorn Axén-hårgelé.
Hun bandede skrækslagent, da to piger på infernalske elektriske løbehjul krydsede vejen i et fodgængerfelt.
Hendes stakkels nedslidte bremser hvinede, og pigerne så på hende med åbne munde og hvide ansigter.
Endelig ...
endelig
Tuborgvej.
Var det en umulig tanke?
For Tanya var det det naturligste i verden at genkende mennesker på duften, og halvdelen af alle skilsmisser kunne undgås, hvis mænd indså, at deres koners lugtesans oftest var deres egen langt overlegen.
Hvor skulle de mødes?
I Brandeis’ uhyggelige atelier?
Hun fumlede sin mobil frem uden at sagtne farten og tastede febrilsk Kadeems nummer.
"Der er i øjeblikket ingen forbindelse ...”
Hun overvejede at ringe til aktionsstyrkens akutkald, men nu var hun der næsten selv.
Torsdag aften
Wagner lød fra højttalere, Kadeem ikke umiddelbart kunne lokalisere i det langstrakte rum, der flakkende var oplyst af tykke, løbende stearinlys.
Mila gik ind og ud af skyggerne, som var hun alene.
Klædt i sorte jeans, sine snavsede Conver-se-gummisko og en sweater stribet i tivolifarver.
Hun havde et glas i hånden, og øjnene vandrede omkring og hang tilfældigt ved objekter på gulv, borde og vægge.
Uinviteret slog Kadeem sig ned i selvsamme stol, som Tanya havde siddet i et par dage forinden.
Hans jakke stod åben, han krydsede benene, lænede sig tilbage og var bevidst om skulderhylsterets tyngde.
Selvom det var højst ureglementeret, var der en patron i pistolens kammer, og sikringen var slået fra.
Lige så bevidst var han om kunstnerens bevægelser og ansigtsudtryk.
Hun kom nærmere og satte det tomme glas fra sig på bordet.
Mila var blevet kronraget, siden han så hende inde på hospitalet.
Arret i tindingen gav hende et absurd, sørøveragtigt præg.
-Hvordan har du det med Wagner?
Stemmen var blød og behersket, næsten flirtende.
Kadeem smilede og lagde højre hånd i skødet.
-Bortset fra trangen til at invadere Polen?
Det er ikke lige mig, desværre.
Må man ryge?
Hun gav tilladelse med en håndbevægelse og skubbede glasset tværs over bordet.
Det standsede på bordkanten og inden for Kadeems rækkevidde.
Uden at tage øjnene fra hende fiskede han
cigaretpakken op af venstre jakkelomme og tændte en cigaret.
Efter et par drag knipsede han aske i glasset.
Hun så sig omkring.
-	Og kunst, politikommissær Forrashi?
Tanya Nielsen brød sig ikke om mine ting.
Hun forekom mig temmelig konventionel i ét og alt.
Er du også konventionel?
-Det er jeg bange for.
-	Må jeg fa én? spurgte hun og pegede på pakken.
Hun gjorde mine til at rejse sig, men Kadeem puffede cigaretpakken og den billige engangslighter i hendes retning.
Med sirlige bevægelser, der røbede, at hun ikke var det mindste beruset, udvalgte hun en cigaret, og lighterens flamme gjorde den ene iris gulbrun og klar, mens den anden forblev mørk og tom.
Kadeem pegede med venstre hånd mod basrelieffet på endevæggen.
-	Tanya fortalte mig om dit mesterværk.
Napalm giri, er det korrekt?
-Der er det, politikommissær, sagde hun døsigt og uden at vende sig.
- Mit træ, der bærer syndens frugter.
Gordon elskede det.
Det gav ham gode mareridt, sagde han.
Hun askede ligeglad på gulvet.
Så støttede hun hagen i hånden med cigaretten mellem pege- og langfinger og betragtede ham med et lille, sensuelt smil, mens hun ignorerede røgen, der flød langs ansigtet.
-	Det var sødt sagt, sagde han.
-	Han var en sød mand.
Men nu er han væk.
Puf!
Hun lænede sig frem, trådte cigaretstumpen ud under den ene sko, hostede, rejste sig og drev i næsten lige linje mod tekøkkenet ved den ene langvæg.
Kadeem lænede sig frem.
Hun åbnede køleskabet og blev belyst fra isse til fod af det grelle lys.
Hun nynnede, fandt en flaske Bombay Sapphire-gin, hævede den inviterende, modtog en hovedrysten fra gæsten, trak på
skuldrene og fandt et glas på hylden over vasken.
Mila pustede ned i glasset og fyldte det til randen med tåreklar gin.
Så vendte hun tilbage uden at spilde en dråbe, og Kadeem tænkte på en boas glidende, strangulerende bevægelser.
Skygger, lys og mørke fulgte hende, som var de underkastet Milas vilje.
Lysene flakkede over blanke barneansigter på det sorte træs grene, tunge og modne.
Wagner havde forladt atelieret, der nu var stille som en kirke.
Mila kneb øjnene sammen og skålede ironisk: - Long time, Kadeem, men hvad er der sket med dit hår?
Jeg syntes ellers, det var forfriskende anderledes, det fik mig til at tænke på ...
-	Keanu Reeves?
Øjnene skiftede udtryk fra det kælne til det blanke.
-	Hvem ...?
Nej.
Mere en af de dydige riddere om det runde bord ved kong Arthurs hof.
-Der er vist første gang, nogen siger det.
-	Og nu vi taler om dyd, Kadeem.
-Ja?
-	Hvad blev der egentlig af politiets ære og kodeks?
Om at beskytte, overholde loven og tjene almenvellet?
-	Det gælder stadig i de fleste tilfælde.
Hun tømte glasset og skjulte ansigtet i hænderne.
Neglene var nedbidte, bemærkede han.
Hun masserede øjenhulerne og lod langsomt håndfladerne glide over den blanke, velformede isse, som ville hun sikre sig, at hovedet stadig sad på plads.
Så så hun på ham.
-	Du er her for at fa svar, og jeg ved, hvad du vil spørge om.
Selvfølgelig.
Aaarghh ... for helvede!
Hun så opgivende ud i halvmørket.
- Men jeg er lidt i et fucking dilemma her, ikke?
Kadeem nikkede.
Det var århundredets underdrivelse, og han følte ingen trang til at modsige hende.
Så kom hun på benene, tog et par dansetrin - og en beslutning.
—Du er her for at spørge mig om din kone.
Hun slog ud med hænderne og tog en ny cigaret fra Kadeems slunkne pakke.
Tændte, pustede røgen fra sig i en lang, meditativ stråle og studerede ham trist.
- Problemet er jo bare, at hvis jeg siger nej, tror du mig ikke, og hvis jeg siger ja, slår du mig ihjel.
Mila kom nærmere, og Kadeems muskler spændtes uvilkårligt.
Så standsede hun brat, så nervøst på ham og snurrede omkring, så hun vendte ryggen til ham.
Det var som at være i selskab med et mistænksomt egern:
Hun var ustandselig i bevægelse.
Så begyndte Mila at slå pegefingeren på den hånd, hvori hun holdt cigaretten, ind i tindingen og mumle noget på tysk.
Kadeems højre hånd befandt sig et par centimeter fra pistolskæftet.
—	Naturligvis ville jeg ikke slå dig ihjel, mumlede han.
Pegefingeren blev ved med at pikke metronomisk mod tindingen, som om hun ville sømme en uventet konklusion fast til kraniet.
Så sank hendes skuldre.
Mila vendte sig igen.
—Åh
jo, det vil du, sagde hun fatalistisk.
- Nå, men fuck det.
Fuck det hele.
Der er ingenting, der bringer ham tilbage, vel?
—	Nej.
Så voldtog han min kone?
For første gang havde Kadeem vanskeligt ved at holde stemmen i ro, selvom han ikke bevægede sig.
—	Selvfølgelig gjorde han det.
Det var min stakkels Gordons eneste måde at kontrollere tingene på, ikke sandt?
Nordsted var ugift og havde ingen kæreste, så hvad skulle han gøre for at holde jer væk?
I blev jo ved og ved.
—Og du filmede det, din syge, syge kælling?
Mila så næsten skamfuld ud og sugede sultent på cigaretten.
Gløden voksede og lyste rødt.
—	Det var jo ikke personligt ment.
Vi ville beholde filmen, men lade den sive på nettet, hvis I blev ved med at plage os.
I har kun jer selv at takke, Kadeem.
Det var logisk.
Gordon og jeg er logiske.
Blikket blev indadvendt, og en selvkritisk fure blev dannet mellem hendes øjenbryn: - Og det var faktisk en af vores bedste film.
Du har en meget smuk kone, Kadeem.
Det håber jeg, du påskønner i dagligdagen.
Hun er mezzosopran, ikke? spurgte hun interesseret.
- Hendes stemme er det bedste af det hele.
Tyskerens rene og skære galskab lammede ham.
Imens søgte hun over til reolen med det fotografiske udstyr, mens Kadeem kæmpede med sandheden.
-	Du lugter godt, Kadeem, sagde hun over skulderen.
- Åh, hvor har jeg lagt mine cigaretter ...
-Du ryger ikke normalt, Mila.
Kadeems fødder var under ham.
-	Nej, derfor er min lugtesans også så skidegod ...
Fuck, hvor har jeg dog været åndssvag, sagde hun muntert.
- Dumme, dumme Mila.
Den helt forkerte slog Gordon ihjel.
Så holdt hun Gordon Nimbs dobbeltløbede haglgevær i hænderne, åbnede det og slog en pakke haglpatroner hårdt mod en stålhylde.
Pakken flækkede, og halvdelen af de røde, tykke patroner faldt på gulvet, men hun fik to af dem fumlet i løbene - og frøs så ved lyden af hanen, der blev spændt på Kadeems pistol.
Han holdt pistolen i begge hænder og rejste sig smidigt med hendes hjerte indrammet i forreste og bageste sigte.
-	Og min datter?
-	Din datter?
I den skæbnesvangre brøkdel af et sekund gik døren bag dem op og knaldede ind i væggen.
Kadeem vendte sig instinktivt.
Mila benyttede forstyrrelsen til at kaste et tungt kamera efter ham.
Det sejlede lige forbi hans ansigt og knustes mod dørkarmen bag ham.
Haglgeværet blev lukket med et metallisk smæld, løbene blev svunget op og rettet ind, og Kadeem kastede sig forover.
Tanya trykkede håndtaget ned og skubbede døren til atelieret op.
Hun var helt uforberedt, da kameraet ramte dørkarmen fa centimeter fra hendes hoved.
En glassplint gennemborede hendes øjenlåg, en anden hendes overlæbe, og hun skreg lige så meget af chokket som af smerte.
— NEJ!
Tan...
Haglgeværet blev affyret med et fladt, kort smæld, og ladningen ramte Tanyas overkrop, hals og ansigt.
Hun udstødte al luft fra lungerne, tog et skridt baglæns, dirrede på stedet, som var hun kortsluttet.
Så så hun tragisk overrasket på Kadeem med sit uskadte, opspilede øje og faldt sammen.
Kadeem kom op på knæene, fangede et glimt af Mila, der i fuldt sprint tilbagelagde de sidste meter mod en bagdør.
Han affyrede tre skud og hørte et bekræftende skrig.
Mila blev bremset.
Men ikke tilstrækkeligt.
Hun spandt halvt omkring, men genvandt adræt fodfæstet.
Den fjederbelastede bagdør slog i efter hende, og han hørte metalgungrende trin ude på brandtrappen mod gården.
Så stod han som limet til stedet, revet midtover af sit altfortærende had til Mila Brandeis og bekymringen for Tanya.
— Pis ...
Han knælede ved den unge kvinde, og omtrent glemte principper fra førstehjælpskurserne gjorde sig gældende.
Tanya trak ikke vejret.
Der var ingen puls, og pupillerne reagerede ikke.
Hendes højre jakkeærme hang i trævler, den hvide skjorte var
allerede gennemblødt fra kraven til hendes jeans, og hendes ansigt var en maske af blod.
Han sukkede, da han opdagede, at hun var iført sin skudsikre og nu opflossede vest.
Han løsnede forsigtigt vestens velcrostropper og begyndte at give hjertemassage.
Femten seje stød over brystbenet og to dybe indblæsninger gennem hendes næsebor, mens han bøjede hendes hoved tilbage, så tungen ikke blokerede struben.
Han blev ved.
Så tog han mobiltelefonen frem og tastede.
Genoptog hjertemassage og kunstigt åndedræt.
Så trykkede han sine blodige fingerspidser mod trekanten under hendes kæbe.
Kunne ikke finde puls.
Han blev ved.
Schweiz
De havde ligget på Jakobs seng i et par timer.
Fra det fem-stjernede Hotel Caillier havde de udsigt til mørke, lave skove omkring Ciernes.
Gårde og huse i det kuperede landskab var til stede som spredte, oplyste vinduer.
De havde delt en flaske hvidvin fra Chateaux des Quartz, fordi de var ganske fortrøstningsfulde efter dagens samtale med Dennis’ læge.
Han gjorde gode fremskridt.
Bedre end normen.
-Måske siger de det om alle, havde Laura sagt, men Jakob slog det hen.
-Jeg synes, han ser okay ud, havde han sagt.
- Virker næsten levende.
Hun havde tjattet til ham, men med et smil.
Smilene kom oftere.
De var påklædte og rørte ikke hinanden.
-	Det er cyklisk, sagde hun så.
— De forbandede stoffer er ikke færdige med ham.
At han har det godt lige nu, er et symptom, ikke andet.
-	Han har en kerne, sagde Jakob.
— Det bliver han nødt til at have.
En ligevægt.
Et eller andet sted.
-	Som en sejlbåd.
-	Ja.
En god, langkølet sejlbåd, der retter sig, uanset hvad havet smider efter den.
Mere vin?
-	Åh, ja tak, mumlede hun søvnigt og krøllede sig sammen på sengetæppet.
Jakob hældte op og stillede hendes glas på natbordet.
Lauras øjne glippede og faldt i som et barns.
Han rejste sig på albuen og betragtede hendes afslappede ansigtstræk.
Hun var bleg, og øjenvipperne var meget mørke mod huden.
-Så hvad skal vi fylde i ham i stedet? spurgte han pligtskyldigt.
Han håbede, at hun ville falde i søvn.
Den tillid ville være velkommen.
Uden at åbne øjnene mumlede hun: - Nærvær.
Men mere end det.
Et formål.
De lykkeligste mennesker er dem med et formål, der er større end dem selv, er det ikke rigtigt?
Du havde et formål.
Hun åbnede øjnene let.
- Har et formål, undskyld.
Jeg skal bare debitere klienter.
-	Mine forfædre kendte kun én kur, sagde han.
- Sæt dem til søs.
Et lille smil trak hendes mundvige op.
-	Den store udligner?
Måske er det ikke en dum idé.
Noget konkret.
Dennis elsker jo havet.
Jakob lagde sig tilbage i det rene, varme og bløde sengetøj og studerede loftets stuk.
-	Jeg tror, jeg siger op.
De fleste synes alligevel, at jeg for længst har overskredet sidste salgsdato.
-	Og jeg kunne få en skilsmisse, sagde hun.
- Gå på halvtid.
Det mente hun selvfølgelig ikke, tænkte han.
-	Du kunne begynde med din elektriske guitar igen, sagde Jakob.
- Din Fender Strat.
Du var pissegod til det.
-	Ja, jeg var sgu så.
Det er måske ikke noget, man sådan glemmer, selvom det er hundrede ...
Jakobs mobiltelefon vibrerede på natbordet.
Han sukkede og så på displayet.
Så satte han sig op og svingede fødderne ned på gulvet.
-	Jeg bliver nødt til at ...
-Jeg skal også på toilettet.
Da Laura vendte tilbage, var Jakob i færd med at kyle tøj ned i kufferten, mens han bandede.
Ansigtet var stramt og hvidt som kalk.
Uden at sige noget gik Laura glat ind i rutinen.
Stak hans tegnebog og pas i frakkens højre inderlomme.
Bilnøgler i højre lomme.
Husnøgler i venstre.
Så holdt hun frakken, mens han smøgede sig ind i den.
Balkan, Bagdad, Kabul - en myrdet kvinde i Aalborg.
Han så taknemmeligt på hende.
- Har du det hele?
—	Det tror jeg.
—	Hvad er der sket?
—	Tanya er blevet skudt.
De har hende på bordet på Rigshospitalets traumecenter lige nu.
De blev nødt til at åbne hende ved ankomsten.
Lunger, hals, hjerte, lever.
Hun omkommer.
—	Så af sted med dig.
—	Jeg skynder mig tilbage.
Laura fokuserede på en ligegyldig frakkeknap.
—	Hvem var det, der ringede?
—	En ven.
En meget god ven.
Hun åbnede døren for ham, mens han klappede sig på lommerne.
Så foldede hun armene over brystet.
—	Det hele er der, Jakob.
Det er ikke, fordi vi ikke har prøvet der her ... hvad ...
halvtreds gange?
Mindst.
Og kør forsigtigt.
Der er en million afgange fra Genéve.
Det skal nok gå, og du er i København, før du ved af det.
-Tak.
—	Fuck dig.
Inderligt.
—	Laura.
—	Jeg mente det ikke sådan, din idiot.
Jeg beundrer dig.
Som altid.
Han hankede op i den tunge kuffert og stod så ude på gangens fine, marineblå løber.
- Farvel.
Hun lukkede døren og låste den, selvom det strengt taget ikke var hendes værelse.
Så tog hun sit vinglas og gik ud på balkonen.
Man kunne se sin ånde derude.
Laura tændte en af hans smøger fra en efterladt pakke, inhalerede, hostede og så ned på Jakob, der smed kufferten ind på bagsædet af den lejede Audi nede på parkeringspladsen.
Han vinkede op til hende, og hun vinkede tilbage.
Og hver gang hun prøvede at flyde mod overfladen, op mod sollyset, der flimrede i vandskorpen og betød luft og liv og måske en frelsende kyst, trak nogen hende tilbage, ned, hvor hun kom fra: til alle de frygtelige lyde uden kendt oprindelse, smerten, mørket, fornemmelsen af at flyde vægtløst under neon-armaturer ad endeløse gange, for så at blive kvalt under lavinen af rædsel, flere smerter alle steder fra i hendes forrådte og mishandlede krop.
Hun frøs, som hun aldrig havde frosset før.
Mere smerte.
- ”Sov godt, Tanya,” nogen klemte hendes hånd hårdt, hårdt nok til, at hun blev hos dem.
”Sover hun?”
Hun havde lyst til at råbe nej.
”Skær.”
”Nu.”
”Nu.”
”Nu!”
”Men ...”
”Nu.
NU mister vi hende.
” ” Tanyaaa!”
”Op med hendes ben.”
”Puls?”
”Ingen puls.
”Guillotinen faldt, og hun kunne følge bladet hele vejen.
Men jeg er her jo, havde hun lyst til at protestere.
Så døde hun første gang.
Lyde forstummede.
Smerterne var ikke savtakkede og røde længere, men fortyndede, og så forsvandt de som vand, der hvirvlede gennem et afløb.
Og hun prøvede at kalde dem tilbage, for gjorde det ikke ondt, var man jo ...
bekymrede øjne over ansigtsmasker trak sig bort, forlod hende, opgav hende, blev udslettet af et skærende blitzlys, der var det eneste, der var, og som hun godt vidste ikke var en udvej.
"Puls!”
”Fuck, godt, rigtig godt.
””Sug her.
”“Ingen puls.
”“Vi støder.
”Hun døde igen.
Lyset.
Hun ønskede efterhånden kun, at nogen besluttede sig for det ene eller det andet, selvom beslutsomhed var det sidste, der manglede omkring hende.
Hun vidste ingenting, hun var nyfødt.
Tanya fokuserede som gennem et slidt turistteleskop på en tåget silhuet en halv meter borte.
Personen i stolen blev fremkaldt, fik form og identitet.
Personen havde et navn, men hun havde ingen anelse om, hvad det var.
Det var vist dag.
Hun måtte have bevæget sig, for personen drejede hovedet og smilede til hende.
Der var en glorie om hans hoved.
Gud?
—	Vand ... kvækkede hun.
Gud støttede hendes hoved med en hånd, stor som oceanet, og hjalp et sugerør ind mellem hendes afskallede læber.
Det smagte vidunderligt, og Tanyas forpinte hjerneceller faldt til føje, anordnede sig, livede op som græs på savannen efter tørke.
-Jakob?
-	Hey, Tanya.
-	Hvad skete der?
-Jeg kommer igen i morgen.
Nu skal du bare ...
—	Hvad skete der?
-	For fanden.
—	Jakob.
—	Der er kraftedeme kun én af din slags.
-	Måske er jeg død i morgen.
Igen.
—	Hvad mener du med ”igen”?
Hun gestikulerede usikkert i retning af vandglasset.
Så førte hun hænderne til ansigtet og befølte det forsigtigt med fingerspidserne, mens Jakob så på.
Hendes ansigt var borte ... eller ... der var et ansigt, men hun kunne ikke genkende det
med fingrene.
Det kunne lige så godt tilhøre Quasimodo, for eksempel.
Eller noget fra en radiobil.
Eller en af de der dybhavsfisk, der brækkede deres indvolde op, hvis man trak dem op for hurtigt, eller en spedalsk.
Sære buler og hævelser, der var eftergivende som vabler, kompresser, stikkende suturer.
En slags ås, skubbet op af istiden, og en dalsænkning, hvor hendes højre kind havde været.
Men hun kunne se!
Hun kneb skiftevis det ene og det andet øje sammen og kiggede på hans skjorteflip.
Lidt utydeligt på venstre side.
-	Jeg kan se, sagde hun i stille triumf.
-	Det er dejligt, og det er da også det vigtigste.
Kan du også lugte?
-	Jeg lugter ad helvede til.
Du lugter meget godt.
-Tak.
-	Hvordan ser jeg ud?
Jakob kiggede ud ad vinduet.
-	Fint nok, sagde han til udsigten.
-	Piease ...
Han var rød i hovedet af raseri, og hænderne åbnede og lukkede sig.
Så gned
han det store ar tværs over underansigtet fra øre til øre.
En vejsidebombe havde nær delt hans ansigt på tværs.
-	Jakob?
Vær nu sød.
-	Du bliver fin igen.
Tanya.
Du blev skudt.
Mila Brandeis skød dig.
En af de elektroniske dråbetællere blinkede rødt og begyndte at alarmere.
Jakob rejste sig og så på etiketten på dropflasken.
Det var den med morfinen.
Tanya stivnede i sengen og udstødte en klagende lyd som et såret dyr, og Jakob pressede den røde alarmknap i bund.
Han bøjede sig over hende, tog hendes hånd og holdt den i sin, mens han hørte løbende skridt ude på gangen.
Hendes øjne var halvmåneformede, hvide spåner, og munden stod åben.
Hun
trak ikke vejret.
Så blev et eneste åndedræt lukket ind med en raspende, pibende lyd.
Nogen skubbede ham hårdt til side.
Monitorer, der overvågede hendes hjerteaktion og blodtryk begyndte at kime.
Kunne man ligge i en seng og have en puls på 187?
-Ud!
- Druer?
—Kun hvis de er kernefri.
Jakob undersøgte pakken.
—Det er de.
Genetisk forædlede, muterede og fra Spanien.
Han rejste sig, skrællede plastiklåget af bakken og skyllede
en klase under vandhanen.
Tanya tyggede eftertænksomt.
Først gik det godt, så ømmede hun sig og tog sig til hagen.
Jakob sukkede.
Hvis ikke man kunne tygge stenfri vindruer, hvad kunne man så?
—	Hvad er der?
Hun rystede på hovedet og genoptog tygningen.
Så plukkede hun endnu en drue og tog den i munden uden at åbne øjnene.
Koordinationen var intakt.
—	The English Patient,
mumlede hun.
—	Undskyld?
—	Filmen.
Et sted, de aldrig kunne mødes, tænkte han.
Alle hendes film.
Hun burde bo i en film.
En af dem med en Hollywood-slutning.
Så åbnede Tanya øjnene.
Højre øje var fint og normalt, mens regnbuehinden i venstre øje var omringet af lakrødt, der hvor glassplinten fra kameraet næsten havde gennemboret øjets bindehinde.
Tre uger, havde øjenlægen sagt.
Så ville det være så godt som nyt.
Jakob kunne ikke på stående fod nævne et eneste medicinsk speciale, der ikke havde været involveret i genopstandelsen, måske bortset fra børnelæger.
Thoraxkirurger havde dræneret hendes sammenfaldne lunger, åbnet hjertesækken og syet hjertets perforationer sammen, mave-tarm-kirurger havde gennem en masse porte opsøgt og fjernet hagl fra lever og milt og tjekket, at tarmene ikke var gennemhullet.
Ortopædkirurgerne havde frilagt nerver i skulderen og halsen og fjernet flere hagl.
Og hvad var politiets skudsikre veste egentlig lavet af?
Flamingo?
Han havde skimmet alle operationsbeskrivelserne, kun forstået en tiendedel, men havde samme fornemmelse som ved debriefingen efter en skovbrand.
Hun så sig omkring efter fjernbetjeningen til sengen.
Han tog den fra sengehesten.
-Vil du op med hovedet?
-	Ja tak.
Jeg vil gerne se ud ad vinduet.
-	Okay.
Jakob studerede fjernbetjeningen og trykkede på en knap, der sænkede sengens fodende.
Tanya så på ham.
Det havarerede ansigt udtrykte forsigtig ængstelse, men også en tillid, der skar ham i hjertet.
Så hævede han rykvist hovedgærdet, mens han omhyggeligt sikrede sig, at de mange lungedræn ikke blev overstrakt.
Sygeplejerskerne betragtede ham med alle mulige forbehold efter gårsdagens hændelse, selvom han var totalt uskyldig.
Tanya var jo for helvede forsynet med flere slanger og mystiske ledninger end en astronaut på vej til Mars.
-Du har det bedre end i går, konstaterede han.
Hun nikkede enigt: - En del bedre, ja.
Så, hvordan ser jeg ud?
-	Skal vi virkelig fortsætte, hvor vi slap i går?
-	Du mener før mit hjertestop?
-Du havde ikke hjertestop.
Ikke i går.
Du er fin, Tanya.
Alle er meget imponerede.
-	Også det kunstneriske indtryk?
-	Også det, men du har ikke lyst til at fa et spejl lige nu.
Tro mig.
Men det bliver godt igen.
Normalt.
En tåre frigjorde sig langsomt fra hendes ene øjenkrog, fik tilstrækkelig volumen til at glide mod kæbevinklen.
Jakob var fyldt til bristepunktet.
-	Så hvad skete der?
-	Hvad husker du?
Tanyas hoved blev tungt på puden.
Hun så blankt fra Jakobs ansigt til middeldistancen.
Tilbage igen.
-	Ingenting.
Jo ... nej ... Hjælp mig lige her, okay?
-	Mila skød dig med Gordon Nimbs haglgevær.
Gudskelov er det stålhagl nu om dage, så mange af dem gik lige igennem.
Hvis det havde været tunge blyhagl, havde du været død, og du døde vistnok nogle gange dernede på traumecenteret.
-Ja, det gjorde jeg.
-	Og hvis det ikke havde været for din kevlarvest, ville du med sikkerhed spille harpe nu.
Han kløede sig i kindens skægstubbe.
-Resten af dit liv vil du bære rundt på nogle stålhagl, som de ikke kan komme til, og som heller ikke vil gøre fortræd, medmindre de begynder at vandre underlige steder hen.
Din ene øreflip er væk, og de har gravet rigtig mange hagl ud af din pande og hovedbund ... og du har knækket nogle ribben, og ...
-Og?
-De har erstattet dit blodvolumen fire gange.
Du har modtaget femogtres portioner blod.
Og du har selvfølgelig, fordi det er dig, og du på alle måder er så pissetræls, AB-rhesus negativ som blodtype.
Én ud af hundrede syvogtres personer.
Så de måtte hente blod fra det meste af Sjælland og fra Malmøs og Lunds universitetshospitaler.
Han nikkede for sig selv.
Han havde vist husket alle overskrifterne.
—	Det tror jeg er konklusionerne lige nu, sagde han.
— Så hvad husker du?
Hun anstrengte sig virkelig.
Og var passende beskæmmet over sin sjældne blodtype.
Så lyste hun op.
-	Jo, jeg vidste jo, at Kadeem havde en aftale med Mila, men ikke hvor.
Så slog det ned i mig, at hun havde fortalt, at hendes lugtesans var vældig god.
Jakob trak uinteresseret på skuldrene.
—	Okay?
-Det er altså vigtigt!
Da hun var indlagt, og jeg sad hos hende, fik hun på et tidspunkt en del smertestillende og noget bedøvende, og hun sov tungt, lige indtil Kadeem kom.
Så blev hun urolig, mumlede og klagede.
Jeg tænkte ikke over det dengang, men nu er jeg helt sikker.
Hun kunne genkende ham på duften, fordi det var ham, Jakob.
Det var ham, der slog Nimb ihjel.
Hun prøvede at sætte sig op, men han stoppede hende med en stor, forsigtig hånd midt i brystet.
—	Rolig nu, for helvede.
Du har stadig fire lungedræn i brysthulen.
Hun så ned på klare plastikslanger, der forlod hende, svang sig i buer ud under dynen og ned til beholdere, hun ikke kunne se, men som slubrede blidt, hver gang hun trak vejret.
Så lagde hun sig tilbage, men vedblev at fastholde hans blik.
-	Det var Kadeem, Jakob.
Hele tiden.
Det var ham.
—	Kadeem? ...
En duft?
Han havde tabt sig.
Der var lilla poser under hans øjne, og man havde lyst til at give ham en skål suppe og et tæppe over skuldrene.
Og det var løgn, da hun i går havde sagt, at han lugtede godt.
Han lugtede uvasket og kæderygende.
-	Hør nu her, for fanden, Jakob.
Piease.
Jeg tjekkede din barber i Vognmagergade, og Kadeem indfandt sig, få minutter
efter du havde overstået din sidste klipning.
Falsk navn
, men frisøren var ikke i tvivl: Keanu Reeves, der skulle have klippet sit skulderlange hår af.
Jakob så usikkert på hende, men han var begyndt at tænke, bemærkede hun lettet.
Hans bemærkelsesværdige hjerne ville helt sikkert overvinde tvivl og vantro og begynde at lægge mønstre.
Det var det, den var skabt til.
-Så han huggede lidt af mit hår og anbragte det ude på Ravnsnæs, mumlede han.
-	Og han huggede et af dine patronhylstre ude på skydebanerne og lagde det under gulvet i Nimbs soveværelse.
Jakob lænede sig tilbage og gned sine knoer.
Han nikkede frem for sig, men der var noget galt.
Tanyas intuition begyndte at telegrafere.
-	Fortsæt endelig, sagde han neutralt og slet ikke som en mand, der var målet for et veltilrettelagt og skæbnesvangert komplot.
Tanya tøvede.
Så fortsatte hun hårdt: — Det er ikke det eneste.
Jeg var inde i Industriens Hus, og Gordon Nimb stalkede Kadeems kone fra den dag, han modtog sin prøveløsladelse.
Han afleverede hende til den fucking parkeringskælder, og han 'hentede’ hende igen.
Der var overvågningskameraer udenfor.
-	Jamelia?
-	Jamelia Forrashi, ja.
Som blev voldtaget af Nimb, fordi du ikke havde nogen, han kunne voldtage, og som fik udført plastikkirurgiske indgreb, fordi nogen havde bidt hende i skridtet.
Og som fødte en datter cirka otte måneder senere, selvom hun og Kadeem havde gennemgået frugtesløse behandlinger for uønsket barnløshed i tre år.
Tænk nu, Jakob!
Han lænede sig til siden og lagde sin hånd over hendes.
Gav den et klem og fjernede den alt for hurtigt til, at den efterlod sig nogen varme.
-	Har du fundet ud af alt det her på egen hånd?
-Du var der jo ikke, sagde hun fortrydeligt, - og jeg kunne ikke så godt betro mig til Kadeem, vel?
-	Det er klart.
-	Sig mig, kan du, eller vil du ikke forstå det?
Wilhelmsen kunne sagtens forstå mit ræsonnement.
Hvorfor kan du så ikke?
Han smilede bistert: - Det kan jeg sandelig også, Tanya.
Den lille lort til Kadeem, men du har gjort et fabelagtigt stykke arbejde.
Tillykke med forfremmelsen, for resten.
-	Hvad?
-	Du bliver politikommissær, Tanya.
-	Hvad?
-	Skal jeg bruge tegnsprog?
Du bliver politikommissær.
Når du bliver udskrevet, selvfølgelig.
En del mere i løn, så du kan få ombetrukket din morfars lænestol eller noget.
Rejse.
Tanya havde ingen mening om det.
Hun følte hverken opstemthed eller noget som helst andet.
Jakob betragtede hende med et medfølende blik.
Hun blev nødt til at fortsætte: Jakob blev nødt til at forstå.
Og havde de givet ham det hvide snit nede i Schweiz?
-Master Wilhelmsen sagde, at hvis du fortsatte, ville du blive den bedste efterforsker i din generation, sagde Jakob.
- Jeg har aldrig hørt ham sige noget lignende før om nogen.
Aldrig.
Tanya kunne nu selv række ud, tage papkruset med vand og drikke.
Det var langt bedre end nogen forfremmelse.
Så nikkede hun ivrigt, hvilket var en rigtig dårlig idé.
-	Av.
AV!
For satan da.
-	Du er og bliver uforbederlig, mumlede han, som var hun et elsket, men ubegribeligt klodset kæledyr.
-	Kadeem fortalte, at du havde foreslået at plante DNA fra Gordon Nimb i Roses container.
Jakob stirrede på hende.
Det havde de til fælles, Kadeem og Jakob.
Ordet ”Rose” havde samme virkning på dem, som ordet "Holocaust” eller ”Shoah” havde på israelere.
-	Han er virkelig et udspekuleret røvhul.
-	Men gjorde du det?
-	Selvfølgelig ikke.
For det første er selve tanken åndssvag, for Hans Schmidt var allerede i fuld gang derude.
For det andet er det ... uetisk?
Så kan man jo blive ved.
Det giver absolut ingen mening.
-	Det er jeg meget glad for, at du siger, mumlede hun.
-	Du er træt, skat.
Jeg kommer igen i morgen.
-	Lover du det? spurgte hun med lukkede øjne.
—Men hvad med Kadeem?
Han er en morder, Jakob.
Pas nu på dig selv.
-	Det skal jeg nok.
Han så på hendes ansigt, så længe han kunne holde det ud.
Hendes hænder var hvide og sitrede hele tiden.
-Jeg kan ikke få dig længere, mumlede hun uden at åbne øjnene.
Det var ikke et spørgsmål.
-Jo.
-	Nej.
Du er tilbage hos Dennis og Laura.
Jeg forstår det godt.
Jakob åbnede munden.
Lukkede den.
Tanya sagde altid det
rette.
Altid.
Hun smilede let og halvt i søvne.
-	Der kommer et tog nu.
Det er det, jeg skal med.
Så krævede hendes krop sit.
Øjenlågene sitrede et par gange, og så var hun væk.
Jakob så ned på det ødelagte ansigt på puden.
Det var så meget nemmere at græde, når Tanya sov, erfarede han.
En ufatteligt ung læge havde været forbi om morgenen og trukket de fire dræn ud af Tanyas brysthule.
Hun var sød og ferm, men trak i hver enkelt plastikslange med en mærkelig bekymret klukken, Tanya gerne ville have været foruden.
-	Det kommer nok til at nive lidt, sagde lægen på århusiansk.
- Hold lige vejret, okay?
Tanya betragtede fascineret de blodrøde slanger og kom til at tænke på Alien.
Lieutenant Ripley, gestaltet af Sigourney Weaver, havde været hendes ubetingede idol, siden hun var en kalveknæet teenager med bøjle på tænderne og nakketræk, fordi hendes kæber arbejdede som kontinentalplader - i tilfældige og uønskede retninger.
Det var, længe før hun stiftede bekendtskab med politiinspektør Lene Jensen, der med største selvfølge indtog Ripleys plads.
Lægen med hestehalen anvendte for øvrigt Rogue By Rihan-na, bemærkede hun.
—	Den er god, Rogue, sagde hun med sammenbidte tænder.
Lægen hævede blikket.
Så rødmede hun let og fik Tanya til at føle sig som en firsårig.
-Tak.
-	Er du færdig?
—	Umm.
Skal lige knytte knuderne.
Det kan godt være, at det ...
-	Niver lidt?
-Ja.
Men dine lunger er fuldt udfoldede.
Det er så fint, det hele.
Vi tager et kontrolrøntgenbillede i eftermiddag.
-	Kan jeg så komme i bad? spurgte Tanya håbefuldt.
Lægen knyttede elegant suturerne i huden.
-	Øhm ... jah.
Lægen så på dropstængerne, urinkateteret og elektroderne over Tanyas hjerte.
- Joh ... nej, det tror jeg altså er alt for tidligt.
-Jeg stinker.
-	Nåh ...
det synes jeg da ikke.
Læge var et geni til det forblommede.
Så smilede hun.
-	Jo, jeg taler med sosuerne eller med din sygeplejerske.
Jeg forstår dig godt.
Sagtens.
Måske kan en portør bære dig derud.
Tanya stivnede.
-	Jeg kan sagtens gå selv.
Lægen blegnede.
-	Rolig nu!
-	Hvorfor ikke?
Lægen klippede de sidste snipper over og rettede sig op.
Så så hun på Tanya, som var hun hendes mor.
-Nu bliver du bare nødt til at være lidt med os her, Tanya.
For et par dage siden var du 99 % død, okay?
For to dage siden.
Du må altså ikke være alt for dumdristig.
-Jeg skal også på toilettet!
-	Men ...
Tanya søgte bedende lægens øjne.
-Jeg gør det selv, så, sagde lægen.
-Jeg får besøg, og jeg har ikke børstet tænder i en evighed.
Lægen så på døren.
Så så hun på sit ur.
-	Fuck, altså.
Men resolut rullede hun så Tanyas dyne ned til fodenden, afmonterede urinopsamleren fra sengegærdet, slukkede for diverse apparater på væggen og fjernede hjerteelektroderne.
Så stod hun stille i tanker.
Tanya håbede, de var rebelske.
-Jeg kan vel også lige så godt fjerne blærekateteret, så.
-	Åh, tak!
-Men du skal i gang med knibeøvelserne med det samme, for du bliver lidt utæt de første dage.
Vi har bleer.
-	Dejligt.
Lægen stak en hånd ind under Tanyas knæhaser, lagde en arm om hendes skuldre og trak hende op og ud til sengekanten.
For første gang havde Tanya fast grund under fødderne.
Og den simple ting var vidunderlig.
Så greb hun om den unge kvinde, som var hun en chimpanseunge, og kom helt op at stå.
Hun kunne faktisk gå.
Eller ...
Den næste halve time forholdt de sig tavse ude på badeværelset, men mange forlegne blikke blev udvekslet.
Tanya havde aldrig været så intim og sårbar sammen med en kvinde før.
Eller en mand, for den sags skyld.
Der var intet mere i dette liv at være blufærdig over.
Det varme vand duggede barmhjertigt hurtigt spejlet på badeværelset til, og Tanya havde på forhånd besluttet sig for ikke at kaste ét eneste blik i det.
Det varme vand fra håndbruseren var ren salighed.
Til sidst begyndte de at fnise og udveksle et par jokes, mens lægen, der hed Theresa, tørrede hendes hår, som kun en kvinde kunne, frotterede hendes ryg og mave, bevægede sig ned ad Tanyas ben med håndklædet, duppede hendes skød, armhuler og fødder, mens Tanya forpustet tog plads på den geriatriske og skridsikre badeskammel.
Hospitalets undertøj og en badekåbe, efterfulgt af hidsig tandbørstning, og Tanya var ved at besvime af velvære.
Så var hun tilbage i sengen med dynen over sig, og lægen rettede sig op med hænderne mod lænden.
-Nu er det mig, der trænger til et bad, sagde hun.
-	Jeg skal nok gøre gengæld en anden gang, sagde Tanya.
-	Det håber jeg da ikke!
Min mand og sønnen ville godt nok ...
Men tak.
Og nu er det altså resten af stuegangen, for pokker da.
-	Undskyld.
Lægen samlede katetre, dræn og remedier sammen og proppede det hele i en gul affaldssæk.
-	Vi ses, Tanya.
En halv time senere kom Gadi forbi og lidt efter resten af familien.
Og så kom Jakob, som hun utålmodigt havde ventet på, og hun havde øvet sig på forskellige udgaver af den samtale, han blev nødt til at føre med hende.
Tanya forstod ikke ligegyldigheden.
Sendrægtigheden.
Hun havde faet et chok ved at erfare, at det allerede var tirsdag.
Jakob så lidt bedre ud i dag, men var omgivet af duftvimpler fra forskellige skotske destillerier, så han havde åbenbart genskabt sin samling af single malts, efter at Tanya havde likvideret forgængerne.
—Du har været i bad, sagde han som det første.
- Og hvor er alle dine slanger og ting?
Hun smilede.
—	Væk.
Pist væk.
Jeg er ved at være helt afkoblet.
Skal du have skæg?
Han trak på skuldrene: - Tænkt mig at gå efter Robinson Crusoe-modellen.
Klæder det mig?
—	Absolut.
Hun satte sig op i sengen ved egen hjælp.
I morgen ville en fysioterapeut lære hende at gå.
—	Og Kadeem?
Er han bag tremmer?
Han svarede ikke.
—	Er han, Jakob?
—Det er ikke så enkelt, Tanya.
Hun stirrede uforstående på ham.
—	Hvorfor er det ikke enkelt?
Herfra ser det ekstremt enkelt ud.
-	Druer?
-	Nej!
-	Okay.
Han lagde benene over kors og pressede hænderne ind under lårene.
-	Lad os for et øjeblik forlade emnet Kadeem Forrashi.
Der er noget andet, noget personligt og dyrebart for mig.
Wilhelmsen sagde, at du havde haft kontakt med Merdan Jahani?
Selvfølgelig.
Tanya skammede sig.
Hun rakte en hånd ud efter ham, men han tog den ikke.
Så den sikkert ikke engang.
-	Han dirkede døren op til min lejlighed forleden aften.
Og hvorfor fanden er du der aldrig, når man har brug for dig?
Han smilede humorforladt, og øjnene vandrede hjemløst omkring.
Så mellemlandede de undersøgende på hendes ansigt, men lettede straks igen.
-Jeg prøver faktisk at gøre alle glade omkring mig.
Det er det, jeg vil, forstår du.
Jeg må bare efterhånden sande, at jeg er røvhamrende dårlig til det, sagde han.
-	Det er du da ikke.
-	Du er sgu da et af beviserne.
Jeg går ud fra, at Jahani fortalte dig om Dennis?
-	Blandt andet.
Og det blev jeg virkelig ked af at høre, Jakob.
Hvordan har han det?
-	Han er i de bedste hænder, man kan købe for schweizerfrancs.
Det har faktisk været måneder i helvede, siden vi fandt ud af det.
Mistænkte det, i det mindste.
Til sidst var han komplet isoleret.
Laura så ham aldrig.
Når han fik stuearrest, klatrede han ud ad vinduet.
Solgte alting.
Ure, fladskærme, kameraer, kikkerter.
-	Jeg er sikker på, han nok skal komme gennem det, sagde hun.
-	Tror du?
-	Helt sikkert.
Han er din og Liibkes søn, ikke?
Så at sige.
Jakob smilede taknemmeligt.
-	Du er godt nok en sjælden én, Tanya.
Det er du virkelig.
-	Jahani fortalte mig også om sit barnebarn ...
-	Lorin.
En af dine stumme piger.
Hun glippede med øjnene.
Alting gik både for langsomt og alt for hurtigt.
-Det ved du?
-Ja.
-	Nu synes jeg virkelig, jeg har fortjent at fa at vide, hvad fanden der egentlig er foregået, mens jeg har ligget her.
Hænderne kom frem og flettede sig om et knæ.
-Du er ikke for træt?
-	Kom nu med det.
Mit gæt er, at der er sket ikke så lidt i vores del af verden, siden du kan være så skide stoisk omkring det hele.
-Det er der faktisk.
For det første er Mila sporløst forsvundet, men bliver selvfølgelig fundet på et tidspunkt.
Vi tror ikke, hun længere er i landet.
-	Hvad tror vi heller ikke længere? spurgte hun hvast.
-	Øhm ...
da jeg landede i Kastrup, tog jeg herind, og jeg tror aldrig, jeg har drukket så meget skidedårlig kaffe i mit liv, mens halvdelen af Rigshospitalets læger var i gang med dig.
Imens var Schmidt & Co.
i gang med at ransage mit hjem.
-	Kadeem bad om en ransagningskendelse.
-	Han er bare et røvhul.
Men han er også et røvhul med et absolut vandtæt alibi for den nat.
Han befandt sig i en brors sommerhus oppe på Sjællands Odde med sin kone og datter.
Der er tolv mennesker af syrisk afstamning, der uafhængigt af hinanden har aflagt enslydende vidneforklaringer.
Selv børnene siger det samme.
En flok papegøjer.
-	What the fuck ...
Jakob skar en grimasse.
-	Ja.
Så affyrede de toogtyve skud fra både min og Kadeems tjenestepistol ude hos Schmidt.
Kadeem stillede velvilligt sin til rådighed.
Alt blev mikroskoperet, løbene blev savet igennem.
Der var intet match til det legendariske patronhylster.
-	Jeg tror ikke på det, sagde Tanya.
Jakobs ansigtstræk blev hårdere.
-	Nej, men jeg kan også fortælle dig, at hvis ikke det havde været for Kadeem, der blev ved og ved med at give dig hjertemassage og kunstigt åndedræt, ville du faktisk være omkommet oppe i det lorteatelier.
Da ambulancelægen ankom, var du klinisk død, Tanya.
Men han gjorde et fint stykke arbejde, Kadeem.
Meget fint.
Hun slog ud med hænderne.
-	Jo, og det er jeg selvfølgelig meget taknemmelig for.
Men han er en morder.
-	Ikke ifølge Wilhelmsen og anklagemyndigheden.
Det sidste ord i den sag er sagt.
Officielt og uofficielt.
-	Og hvad med dit eget alibi?
-Mit?
-	Det var den anden grund til, at Jahani kom forbi.
For at fortælle om dit raid på narkobulen, hvor du sendte et par af hans mænd på hospitalet.
Jakob så på sine store hænder.
-	De kom med upassende bemærkninger.
-	Det er jeg sikker på.
Nå, men han fortalte mig om en øjenvidneskildring fra Jeppe Aakjærs Vej på Ravnsnæs.
Jeg har været der, og det er et fint sted at observere Nimbs hus fra.
Konklusionen var vag, men det var ikke en mørkegrå Honda Accord, der holdt der den morgen, det vil sige cirka en halv time før festlighederne begyndte.
Jahani prøvede faktisk at hjælpe dig.
Heller ikke dette udsagn syntes at gøre et stort indtryk på Jakob.
-Så sig dog noget! udbrød hun og krammede dynekanten hårdt.
—	Hvad skal jeg sige?
Jeg var hjemme hos Laura.
Manden var i Riyadh.
Vi havde vigtige ting, eller én vigtig ting, at diskutere: Dennis.
Tanya kiggede længe på ham.
Hvor var alting egentlig blevet af?
Hun havde haft en sag.
Hun havde møjsommeligt samlet kviste og grene sammen på sin fucking øde ø og uden hjælp fra en mors sjæl, og hun havde bygget en forpulet båd, der kunne besejle alle verdenshave.
Nu stod hun med et ynkeligt bundt optændingsbrænde i hænderne.
-	Hvem fanden i helvede tog så livet af Nimb?
Nisser?
Jakob trak opgivende på skuldrene.
-Jeg forstår dig godt, Tanya.
Det er verdens værste sag.
Primært fordi man egentlig ikke ønsker den opklaret.
Sekundært fordi den er som et glat stykke sæbe.
Jeg kan bare sige, at jeg har prøvet det samme.
Man er sikker.
Man er fandengalemig 100 % sikker, og så smuldrer det hele alligevel.
—	Det er ikke rigtig en trøst, sagde hun.
-	Lige nu er den gældende teori, at det faktisk var Jahani, der stod bag, og at han tårevædet opførte De syv slørs dans for dig for at få dig af sporet.
Måske var det derfor, Wilhelmsen gav dig sin berømte historie om Færden Over Isen.
Jeg har hørt den en halv snes gange i årenes løb.
Jahani er meget, meget snedig.
Og han har for øjeblikket en mikrofon og et miniaturekamera proppet op i røven.
Der er seks gode mænd og kvinder, der ikke laver andet på Wilhelmsens foranledning.
De skal nok finde noget.
-Så jeg er bundløst naiv?
—	Det må du ikke tro, sagde han.
— Det er simpelt hen ikke sandt, og du har alt det, der skal til.
—Nu vi taler om våben, Jakob.
Hvor befinder min egen pistol sig egentlig?
-	Din pistol?
Det ved jeg faktisk ikke.
Jeg går ud fra, at en af dine kolleger samlede den op i Milas atelier.
Skal jeg finde ud af det?
-	Ja tak.
Og gider du åbne vinduet?
Han gjorde, som hun bad om.
-	Jeg vil gerne være alene lidt, sagde hun.
Tirsdag,
en uge senere
Det var blevet en strålende
indian summer, hvor alting stod rent og farveægte, og det kommende efterår var en skarphed i luften, selv når luffen kom nede fra Gammel Køge Landevej.
Om formiddagen havde Johanne afleveret Leo - og Tanyas pistol, som Jakob havde fremskaffet.
Hun var bleg og havde mørke rande under øjnene - men var glad.
Dels for at slippe af med den ekstremt forkælede kat, dels fordi hun og Patrick ...
Veninden glødede af forelskelse og søvnløse nætter.
En uventet, stor kærlighed, der også gav sig udtryk i langvarige knus, tårer og omfavnelser af Tanya, der kunne lugte sin egen bror i favntaget, hvilket var rigtig, rigtig sært.
Hun ømmede sig på skrømt og foregav forskellige smerter for at blive af med Johanne.
Hun havde kun lyst til at lege med Leo, hendes hjertes allernærmeste - og hvor sørgeligt var det lige?
Hun kunne gå.
Næsten lige så godt som en firsårig med Parkinsons.
Og hun kunne holde ud at se sig i spejlet, selvom hendes ansigt lignede en overmoden mango, der var faldet på stenet grund fra stor højde.
Jakob var taget tilbage til Schweiz og befandt sig uden tvivl på et femstjernet hotel for at være sammen med Laura, og naturligvis også for at besøge sønnen på klinikken.
Tanya havde modtaget en officiel bekræftelse på forfremmelsen og en stående invitation til at besøge Wilhelmsen, når hun var klar.
Hun plagede Hans Schmidt ved enhver given lejlighed, når nye, ideer opstod i hendes frugtbare sind: Kunne man for eksempel tænke sig, at Kadeem havde byttet sin egen pistol ud med Jakob Nordsteds?
Eller at han for eksempel havde byttet løbene og pistolernes slagstifter ud?
Det kunne man da godt tænke sig, sagde en tiltagende reserveret Schmidt, og det havde de - naturligvis - tænkt på, da de jo ikke var sinker derude.
Men tingene passede alligevel ikke til det forbandede 9-millimeter patronhylster, som Schmidt efterhånden ønskede aldrig var blevet fundet.
Det var ikke dem.
Tanyas opkald blev efterhånden stillet om til en af hans assistenter, og hun måtte true med Wilhclmsen, hvis ikke hun kunne få chefkriminalteknikeren selv i tale.
Nu.
Schmidt tiggede og bad hende igen om at komme videre.
Begynde at se nogen.
Han havde jo heller ikke set hendes ansigt, der kunne få små børn til at tisse i bukserne.
Samtidig forlød det fra hendes familie, at Johanne og Patrick var ekstatisk, vanvittig forelskede.
Et maj bryllup næste år var på tale, fortalte hendes mor begejstret.
Hørsholm Kirke.
Hvorfor?
Så vidt Tanya vidste, havde hverken Johanne eller Patrick nogensinde været i nærheden af Hørsholm.
Den ligger så fint, sagde moren.
Ved søen og alting.
Det er ikke en sø, men et fucking kunstigt bassin, havde Tanya indvendt.
Du er bare misundelig, min skat.
Gu er jeg da ej.
Og nu er de pludselig dybt kristne?
Hvad har det med et bryllup at gøre? spurgte moren, og Tanya opgav.
Hun havde aldrig præsenteret Jakob for familien.
Til at begynde med havde hun sagt, at hun var forældreløs.
Hun var ikke sikker på, hvem hun egentlig ville skåne.
Nok mest sig selv, i virkeligheden.
På tiendedagen vendte hun tilbage til Rigshospitalet, hvor de fleste sting blev fjernet.
Alle var meget tilfredse.
Bagefter påsmurte hun sit ansigt et tykt lag concealer for ikke at gøre nogen bange og gik sig en tur gennem Østre Anlæg.
Hun blev forpustet efter femogtyve meter, og hjertet hamrede.
Efter en stund satte hun sig på en bænk og lukkede øjnene.
I virkeligheden var tingene jo såre enkle: Nogen havde myrdet Gordon Nimb.
Tre eller fire mennesker havde alverdens gode motiver til at begå drabet: Kadeem, Jakob, Jamelia og Jahani.
Men hun tvivlede ikke på, at Kadeem og Jamelias familie til deres dødsdag ville sværge på hans uskyld.
Det samme ville Laura Storgaard-Corneliis gøre i Jakobs tilfælde.
Havde hun taget fundamentalt fejl af Merdan Jahani?
I så fald ville hun være en elendig menneskekender, og det modsagde al hendes erfaring
Og Jakob.
Var han ved at blive forenet med ekskonen?
Gammel kærlighed rustede jo sjældent helt bort.
Til sin overraskelse følte Tanya intet særligt ved det.
Det var forsvundet, som havde det aldrig været der.
Eller hun var simpelt hen følelsesmæssigt udtømt.
Hun tænkte aldrig mere på Bora Bora.
Det angik to andre mennesker, hun knap genkendte.
Jakob havde undladt at konfrontere hende med hendes indbrudsforsøg i hans hjem.
Det skyldtes ikke hensynsfuldhed, vidste hun og havde en anelse om, at Poul Wilhelmsen havde fikset det på en eller anden måde.
En af Schmidts assistenter åbnede døren til laboratoriet.
Den unge mand gjorde sig passende anstrengelser for ikke at dvæle ved hendes ansigt, hvilket gjorde Tanya endnu mere deprimeret.
Hun fik øje på Hans med mundbind, operationshue, en gul heldragt og handsker ved en arbejdsstation under et hidsigt susende udtræk.
Han pipetterede omhyggeligt i et stativ med bittesmå plastikreagensglas og var tabt for omverdenen.
Tanya rørte let hans skulder, og det gav et spjæt i chefkrimi-nalteknikeren.
En brun dråbe forfejlede sit mål.
Han bandede højt, drejede hovedet, opfattede, at det var hende, og lukkede øjnene.
—	Et eneste lille øjeblik, Hans, tiggede hun.
— Og så ser du mig aldrig mere, råbte hun over udsugningen, der lød som en jetmotor, der var ved at varme op.
Han svarede ikke.
Havde han ikke hørt hende?
Så trykkede Schmidt en knap ind med knæet, og udsugningsaggregatet begyndte trinvist at lukke ned.
Schmidt rejste sig, trak handsker, mundbind og hue af uden at se på hende og smed dem i en affaldsbeholder.
Han mumlede et par ord til assistenten og begyndte at gå i retning af sit kontor.
Tanya fulgte efter som en artig ælling.
Hun lukkede selv døren efter sig.
—	Tak, Hans, udbrød hun taknemmeligt.
Så så hun til sin store overraskelse, at hans øjne var ved at svømme over af tårer, og hun tog bestyrtet hænderne op til ansigtet.
Schmidt trak sin dragt af, tørrede øjnene henne ved håndvasken med ryggen vendt mod hende.
Stod et øjeblik og samlede sig, så gik han hen til hende og gav hende et forsigtigt kram.
-	Er det så slemt? spurgte hun.
-	Jeg ved ikke, hvad jeg skal sige, min pige.
-	At det nok skal blive godt?
Han tog sig sammen.
Gelejdede hende hen til gæstestolen, som var hun hans svagelige mor, og satte sig på skrivebordskanten.
-Du har jo sådan nogle fine, rene ansigtstræk, Tanya.
De skal nok ...
Tanya skiftede spor.
-	Tak.
Du er helt sikkert kommet videre, Hans, og det skal jeg også nok.
Det lover jeg.
Hvad var du i gang med derude?
Schmidt himlede med øjnene.
-Jeg skal bestemme, hvor mange mennesker der de sidste tolv måneder har forrettet deres nødtørft i det samme prop-skidefulde campingtoilet.
Tanya skar medfølende ansigt.
-Åh
.. .
jeg syntes jo nok, at her lugtede ...
-	Af lort.
Jeg har været ved at brække mig de sidste fire timer.
Hvordan går det, skat?
-	Fremad.
Hun trak sin pistol fra hylsteret, lagde den på hans skrivebord og iførte sig sit mest bedende udtryk.
-	En eneste sidste ting, Hans.
Og ingen spørgsmål lige nu, okay?
Han betragtede hende mystificeret.
Så fandt Tanya sin våbentilladelse og lagde den ved siden af pistolen.
-	Vil du være sød at sammenligne numrene fra tilladelsen og pistolen?
Schmidt satte sig i skrivebordsstolen, tog pistolen, klikkede det tomme magasin ud, tjekkede kammeret og skilte rutineret våbenet ad.
Han noterede langsomt og utvetydigt det registreringsnummer, der var stemplet ind i stålet på låsestolen og chassiset, og sammenlignede dem med Tanyas tjenstlige tilladelse.
Så så han op.
-	Hvad nu?
-	Affyr den, bad hun.
Han sad lidt og kiggede træt frem for sig.
Så samlede han våbenet og rejste sig.
-	Så kom med, da.
Tyve minutter senere havde Schmidt affyret hendes pistol i det ballistiske laboratorium og havde bjerget projektiler og patronhylstre fra gelblokkene.
De tog deres elektroniske høreværn af, og Schmidt åbnede pengeskabet og fandt det famøse patronhylster fra Gordon Nimbs kolonihavehus.
Han placerede det under et dobbeltmikroskop sammen med et af hylstrene fra Tanyas pistol.
Indstillede objektiverne til forskellige forstørrelser.
Udsatte patronhylstrene for forskellige former for ultraviolet lys og tog billeder, der automatisk blev vist på en fladskærm på væggen.
Imens sad Tanya stille og næsten uden at ånde.
Schmidt skubbede endelig brillerne med de tykke glas op i panden over sin umoderne, grå pandelok.
Brillerne blev deroppe.
Måske var det for at skåne sig selv for synet af hende, tænkte Tanya.
-	Så det var altså dig, der skød og kastrerede Gordon Nimb, sagde han let.
— Der kan man bare se.
Det er et perfekt match, for fanden, Tanya.
Åh Gud.
-	Bortset fra, at jeg var toastmaster ved et bryllup på Lolland og kun har omkring hundrede tyve vidner.
-	Ja, ja, ja ... naturligvis.
Og du må såterne undskylde, at jeg har været så utilgiveligt forbeholden.
-	Ingen årsag, Hans.
-	Hvordan helvede kom du på den idé?
-Udelukkelsesmetoden, egentlig.
Nogen har jo slået ham ihjel.
-	Ved du hvem?
-Ja.
-	Jeg skal ikke spørge, vel?
-	Ikke endnu.
-	Så vedkommende byttede sin pistol ud med din, mumlede han.
-Jeg har ingen anden forklaring.
Har du?
-Nej.
Han kunne alligevel ikke lade være:
-Men hvem?
-	De fleste af dem.
Klokken lidt over syv samme aften skaffede Tanya sig adgang til Mila Brandeis’ atelier ved at bryde politiets segl, tape og et par hængelåse, der let lod sig vride af beslagene med stangen til Fiatens donkraft.
Hun havde modtaget en kortfattet SMS fra Jakob klokken 17:00 om, at han var hjemme i Danmark for at ordne nogle ting, og om hun ville snakke?
Hun havde ikke svaret.
Og havde Hans ringet til Jakob?
De to var nære venner.
Hun tændte alle de lyskontakter, hun kunne finde i det langstrakte, grotteagtige rum.
Så stod hun en stund ved siden af den rustrøde plet på gulvet, der var stor som et bord, og som stammede fra hendes egen krop, og hendes forskellige læsioner gjorde mere ondt, end de havde gjort i dagevis.
Fodtrinnene gav genlyd, og atelieret var køligt.
Den store, keramiske gasovn var naturligvis slukket.
Der var en meddelelse i det rum.
Det havde der været hele tiden.
Tanya gik langsomt omkring med armene foldet over brystet.
Hæslighed, abnormitet, forkrøblede figurer, perversionens inderste væsen.
Måske kunne en jungiansk psykoanalytiker fortolke Milas behov for depraveret selvterapi gennem kunst og ubesværet organisere alting, så det gav mening.
Tanya kunne ikke, om det så kostede hende livet.
Hun stod stille foran Napalm Giri på endevæggen og studerede det i detaljer.
Så rynkede hun panden ved synet af et glat, rosenrødt, skrigende drengehoved, der var forsynet med
en kæk matroshue.
Det ene øje manglede.
Formentlig blæst ind af en af de vildfarne kugler, Kadeem havde sendt efter den flygtende tysker.
Tanya gik nærmere.
Og nærmere.
Der befandt sig noget inde bag ansigtets keramiske skal.
Tanya stak en finger ind i hullet, knækkede et stykke barne-kind af og fangede i næste sekund en sølvfarvet USB-nøgle i håndfladen sammen med drengens underkæbe.
Hun lagde forsigtigt nøglen på det nærmeste arbejdsbord og så sig omkring efter noget tungt, hårdt og hammerlignende.
To timer senere indfandt Jakob sig.
Han var blevet tilsagt, og der havde været en krystallinsk hårdhed i Tanyas stemme, som han ikke før havde hørt.
Han skubbede den tunge metaldør op og fandt hende ventende ved et bord midt i lokalet, badet i lyset fra sin bærbare computer og et enkelt ovenlys.
Lyset fremhævede hendes nye ansigts linjer og flader.
Hun så op, men forholdt sig ubevægelig, tavs og udtryksløs.
Jakob noterede sig en uåbnet flaske Lagavulin og to glas.
Da han kom nærmere, fik han øje på to rækker USB-nøgler foran Tanyas computer.
Der var ti i hver række.
Hun pegede på en metalstol.
Tæt på, men ikke for tæt.
Før Jakob satte sig, kastede han et blik på ruinerne af et stort, keramisk basrelief på endevæggen.
Det var systematisk blevet smadret, sikkert ved hjælp af det meterlange galvaniserede jernrør, der lå på bunkerne af skår.
Han satte sig på den anviste stol og lagde benene over kors.
-Du ser ..., begyndte han.
—	Stop.
Jakob trak på skuldrene.
Atmosfæren var som i en retssal kort før domsafsigelsen.
-	Tak, fordi du kom.
Jeg håber ikke, jeg har ødelagt din aften, sagde hun konverserende.
Jakob rystede på hovedet: - Et spil billard med gamle venner.
—	Gamle venner
som Hans Schmidt?
Jakob spidsede læberne og rynkede panden.
-	Hvad ...?
Næ.
Gamle soldaterkammerater fra Livgarden.
Jeg tror ikke, Hans spiller billard.
Ikke det, jeg ved af.
Tanya løftede flasken med en hånd, der var støt som Gi-braltarklippen.
-	Drink?
-	Meget gerne, tak.
Tanya fjernede folien, vred proppen op med en knirkende, fugtig lyd og skænkede i glassene.
Så bøjede hun sig frem og skubbede et glas i hans retning.
-	En skål er passende, sagde hun med et smil, der blev trukket skævt op i højre side, fordi nerver var beskadigede.
- Hvad skal vi skåle for, Jakob?
-	Retfærdighed?
-	Hvorfor ikke?
Hun tømte glasset i ét drag, mens Jakob kun nippede.
Så fyldte hun sit glas halvt op igen.
Jakob vidste af bitter erfaring, at man ikke kunne drikke Tanya under bordet.
Alle de der hårdtarbejdende håndværkerbrødre havde taget hende med på værtshuse og bodegaer ude på Vestegnen, mens hun velsagtens stadig havde mælketænder.
-	Hvad så?
-	Har du spist noget? spurgte hun.
- Det håber jeg.
Tanya vendte den bærbare computer omkring.
Der sad en
USB-nøgle i stikket.
På skærmen optrådte Gordon Nimb.
Han havde nøgen overkrop, der glinsede af sved, og var iført en af de hvide plastikmasker, som ishockeymålmænd anvender, og han var ved at bearbejde Rose Caspersen, der bagbundet hang med hovedet nedad fra containerloftet.
En rundstok var fastgjort under pigens knæhaser.
Nimb havde en pisk i hånden, og pigen lignede et flået dyr.
Tanya afspillede fem sekunder for Jakob.
Så lukkede hun computeren.
Roses skrig og lyden af læder mod kød blev klippet over.
-	Jakob?
Jakob hørte hende som på lang afstand.
-	Hvad?
Lige nu var kun Roses rå, bønfaldende skrig i hans bevidsthed.
Dér ville lyde og billeder med tiden slå rod ved siden af alle de andre syge planter, der voksede i hans private botaniske have.
Som sædvanlig spekulerede han på, hvornår dæmningen ville briste og sendte ham ind i en dyb depression eller ligefrem psykose.
Det var hans liv.
Som dengang de ankom til en landsby i Helmand, hvor Taliban samme morgen havde trukket alle pigebørn, der kunne læse og skrive, ud på torvet og henrettet deres mødre.
Femogtyve syndefulde kvinder, skudt i flugten som store fugle.
Så begyndte han at høre efter.
-	Mila er såmænd også med i filmen.
Når Rose var tæsket bevidstløs eller spændt fast på sin seng, tog de selfies, som om de havde købt et nyt hus.
Maskerede naturligvis, hvilket for resten er lidt tåbeligt, når man nu kan se alle deres tatoveringer.
Jakob tømte sit glas med lukkede øjne, og hun skænkede igen for ham.
Tanya var som altid generøs.
Hun pegede på USB-nøglerne.
-	Så er der alle voldtægterne, sagde hun.
-	Også Kadeems kone?
Hun pegede på den tredje i række to fra højre.
-Det er den der.
Filmen er optaget med infrarødt kamera, men alting er klart og tydeligt.
Så er der lyden, selvfølgelig, som er førsteklasses.
Gordon voldtog, og Mila var Spielberg.
Undertiden modtager Gordon sceneinstruktioner fra hende: at han skal vende pigen om, tage hende bagfra.
Analt.
I halsen.
Bide hende så hårdt, han kan.
Få nogle gode skrig frem.
Det er jo et kunstnerisk produkt, der skal sælges på markedsvilkår, så de optimerede, hvad de kunne.
-Så træet skulle sælges i småstykker, et ansigt ad gangen?
Tanya nikkede.
Hendes øjne var bemærkelsesværdige, tænkte
Jakob.
Det ene var klart, reserveret og gråblåt, mens det andet stadig var rødt som en varulvs under en måneformørkelse.
-	Det er min formodning.
Jeg går ud fra, at Nimbs og Brandeis’ filmiske produktioner blev smuglet ud af landet i hendes kunstværker, og at filmene så blev fordelt fra et centralt sted.
Derfor kunne hverken I eller Europol finde spor eller konti.
Jeg tror, det var en slags pensionsopsparing, der lå og ventede på dem i Liechtenstein eller på Bahamas, når de skulle have et nyt liv.
-Du har sikkert ret, indrømmede Jakob.
- Det giver god mening.
-Tak.
Hun varmede sit whiskyglas i sin højre, dårlige hånd.
Jakob vidste, at der kom mere, inden han blev løsladt fra atelieret.
Meget mere.
Så mumlede hun henkastet og med et pludseligt smil: - Jeg besøgte for øvrigt Hans ude i laboratoriet i dag.
Nu var Jakob begyndt at blive bekymret, tænkte hun.
Hun kunne se det på den måde, hvorpå han rettede sig op i den umagelige stol.
Han opgav at have benene nonchalant lagt over kors.
Hans ørkenstøvler søgte et fast underlag.
Hun vidste, at han lige nu ville give en finger for at kunne tænde en cigaret.
-	Du må gerne ryge, sagde hun.
Han næsten flåede en pakke op fra jakkens inderlomme.
-	Var det et rent venskabeligt besøg? spurgte han efter at have fået ild på cigaretten.
-	Det kan man ikke sige.
Ikke kun.
-	Hvad var anledningen så?
Hun smilede vagt ved erindringen.
-	Vi diskuterede ballistiske undersøgelser ... og du vil bare aldrig gætte det her, Jakob - eller måske vil du netop, men ...
-	Men hvad?
-	Det er simpelt hen det mærkeligste.
Det var Hans og jeg enige om bagefter.
Det viser sig faktisk, at det forbandede patronhylster fra Ravnsnæs kom fra min pistol.
Det er da sindssygt, ikke?
Han røg videre.
Så sig omkring.
Så på hende.
Drak whisky.
-	Må jeg se din mobiltelefon, Tanya?
-	Selvfølgelig.
Hun lod den glide over bordet.
Han pillede batteriet ud.
Så rejste han sig.
-	Jeg vil gerne visitere dig.
Tanya smilede svagt.
- Ved du hvad, der var engang, hvor jeg hellere end gerne ville visiteres af dig.
Og andre ting.
Men ikke længere.
Hvis du er bange for, at jeg bærer mikrofoner eller har installeret mikrofoner eller kameraer herinde, kan jeg bare sige nej.
Det har jeg ikke.
-	Jeg tror dig.
-	Det er virkelig ædelt af dig.
Og nu vi taler om ærlighed og noblesse, så vær så venlig at fortælle mig, hvilken fantastisk hjerne der stod bag hele den her fortælling.
Din eller Kadeems?
Jakob tændte en ny cigaret.
Han pustede vredt røgen fra sig.
-	Det kan jeg ikke huske, men det var det rigtige at gøre.
Han pegede på hendes computer: - Som jeg har sagt flere gange: Vent, til du får dit første barnemord.
-Men det er ikke jeres opgave at eksekvere jeres egen version af retfærdighed.
Det er anarki.
Den person, der har våbenet, bestemmer.
Hvis alle gjorde det, hvor var vi så henne?
-Jeg er selvfølgelig ikke uenig.
Men denne gang endte det med retfærdighed.
-	Så I to svor billedligt talt en blodig ed over Rose Caspersens lig om at slå Gordon Nimb ihjel?
-	Det var nu ikke så billedligt.
Det var præcis, hvad der skete.
Når Jakob skammede sig eller blev forlegen, hvilket ikke var ofte, skete én af to ting: Smilet blev iskoldt, og han rettede på sine snørebånd, til enderne var nøjagtig lige lange; eller han forsvandt langt ind i sig selv, ansigtet blev udtryksløst bortset fra det kolde smil, og han holdt op med at se på én.
Lige nu rettede han snørebåndene overens.
Tanya rejste sig forsigtigt fra stolen og støttede sig til bordet, mens hun nidstirrede ham.
-	Fuck dig, Jakob.
Du er så langt ude at skide, at du ikke længere kan reddes i land, selvom jeg fandeme forsøgte, så godt jeg kunne, den eftermiddag jeg kom hjem til dig, og du var ved at pakke ...
Han blev færdig med snørebåndene.
-	Hvad med Kadeems datter?
Er Nimb hendes biologiske far?
Han tog en cigaret i munden, men tøvede.
Han havde vendt den forkert og været ved at tænde filtret.
—	Jamelia fortalte ham ikke om voldtægten.
Sagde, hun var kommet til skade med sit underliv, da hun faldt på cyklen og slog styret ind i ... ja.
Hun fødte Amira, fik en voldsom fødselsdepression, som de selv søgte at klare.
Det gik ikke så godt.
Efter sit andet selvmordsforsøg fortalte hun endelig Kadeem sandheden.
Han fik foretaget en DNA-test.
Jeg har set den.
Amira er deres og kun deres.
Som du ved, begyndte Nimb at stalke Jamelia.
Han begyndte at ringe til hende og påstå, at han havde et juridisk krav om at se sin datter.
Holdt i sin lortevogn over for Amiras skole.
Det blev utåleligt.
Som vi vidste, det ville blive, også længe før hans prøveløsladelse.
—	Lad mig gætte her: Du vidste i god tid, hvornår han ville slippe ud, ikke?
Jakob fik ild på sin cigaret.
-Jeg har venner i justitsministeriet, ja.
Tanya satte sig igen.
Det meste havde hun gættet på forhånd, men at høre det fra Jakobs egen mund var fortvivlende deprimerende.
Hun hældte whisky i sit glas.
Indsnusede duften og tænkte på det rene, kolde Atlanterhav ud for Skotlands forrevne kyster, hørte mågeskrig over ubeboede øer og holme.
Duften af tjære og tang.
Det rene, klare højlandsvand.
Tørv.
Solide, sande, ufordærvelige ting.
Generation efter generation af brygmestre, alkymister, der søgte det sublime, og som ikke gik rundt og skar halsen over på folk eller kastrerede dem.
Næste gang ville hun rejse til Skotland.
Leje en bil, køre rundt på må og fa. Se på fluefiskeres dovne, præcise kast.
Sidde ved pejsen på en pub.
Glemme Jakob for tid og evighed.
Så så hun på ham mellem to slurke whisky.
-Man havde ellers ikke fornemmelsen af, at du og Kadeem nærede stor kærlighed til hinanden.
Han beskyldte dig for at være racist.
Blandt andet.
-	Det bad jeg ham om.
Han er en meget dyrebar ven, faktisk, og vi vidste, vi ville være blandt de hovedmistænkte.
Derfor efterlod vi dit patronhylster.
Et spor, der ville frikende os.
-	Så racismetingen var en del af legenden?
Han svarede ikke.
Det var indlysende.
-	Og min involvering i sagen ...
?Spørgsmålet hang i luften mellem dem.
Så smilede Tanya bittert: - Åh, naturligvis.
Jamen jeg er jo så grænseløst røvnaiv og stupid, ikke?
Jeg blev valgt af Kadeem, fordi min romantiske forbindelse til dig ville gøre, at jeg så alting utydeligt som gennem en colabund, ikke?
Og at jeg, fordi jeg troede på din uskyld, nøje holdt dig orienteret om sagen.
Fuck, hvor er jeg dog en idiot!
-	Tanya ...
det er du ikke.
-	Hold din forbandede kæft.
Hvornår byttede du min pistol ud med din egen?
-	For et par måneder siden.
-	Og hvornår fik jeg den tilbage?
-	Er det ikke lige meget?
Hun lagde med besvær fødderne op på bordet.
-	Ikke for mig.
Kald mig masochistisk, men jeg vil gerne kende graden af min åndssvaghed.
Selvom den åbenbart er grænseløs.
Hold nu kæft, altså ...
-Du fik den tilbage, da du var ude i huset med Kadeem.
I skulle begge lægge jeres våben i en bakke i entreen.
-	Selvfølgelig.
Klart.
-	Undskyld.
-Så hvem gjorde hvad den morgen?
Jakob så frem for sig, en nerve dirrede ved hans ene øjenlåg.
-	Svar, for satan, hvislede Tanya.
-	Jeg skød ham, Jamelia kastrerede ham, og Kadeem skar halsen over på ham.
Hun drak og hostede længe.
Hendes ribben gjorde ondt.
Tre uger, havde de sagt.
Det var mærkeligt med ribbensbrud, men pludselig, nærmest fra det ene minut til det næste, holdt de op med at gøre ondt.
Drak hun mælk?
Mælk?
Ja da.
Det var godt.
Masser af mælk.
Man kunne ikke vokse sammen af te og kiks.
Hun burde også supplere sin kost med en kombineret kalk- og D-vitaminpille.
Hun gjorde, som der blev sagt.
At være autoritetstro var en forbandelse, ikke?
Tanya rystede på hovedet: - Men hvorfor?
Når det endelig skulle være, hvorfor så ikke bare skyde ham gennem hovedet og lade det være godt?
Jakob mumlede næsten uhørligt: - Det er et spørgsmål om balance.
-	Balance?
-Ja.
-	Okay.
To spørgsmål, og så kan du gå ad helvede til.
Han nikkede lydigt, men der var en rasende, såret brod under hans med vold beherskede stemme: - Lad høre.
-	Hele det cirkus med Jahani, din søns narkogæld og kurderne.
Hvad fanden var det nu lige?
-	Ingenting.
Det har intet som helst med det andet at gøre.
-	Godt.
Sidste spørgsmål: At jeg skulle skydes af Mila, var det en del af jeres fantastiske plan?
Fordi jeg var kommet for tæt på?
Hans hænder påbegyndte en bønlig rejse mod hende, men vendte så tilbage.
-	Ville Kadeem så have genoplivet dig?
-	Sikkert ikke, indrømmede hun.
Hun trak latexhandsker på hænderne, samlede USB-nøglerne sammen og lagde dem i en bevispose og ned i skuldertasken sammen med computeren og whiskyflasken.
Så så hun nysgerrigt på Jakob, som om hun blev overrasket over, at han var der endnu.
-	Tak.
Du må gerne gå nu.
Afskedigelsen faldt så let og definitivt.
Jakob rejste sig og stod som en terrakottafigur - uden mening eller hjemmel.
Han var ophørt med at eksistere for hende.
Hun så lige igennem ham.
Han var en tilfældig samling molekyler.
Tanyas bevægelser var sikre og hurtige.
Hun pakkede de sidste ting ned, gik hen til tekøkkenet, skyllede de to glas af under hanen og satte dem med bunden i vejret i et opvaskestativ.
Så så hun sig omkring for at sikre sig, at hun ikke havde glemt noget, hankede op i skuldertasken og gik rask mod døren.
-	Tanya.
-	Hvad?
-	Det var nødvendigt, kan du ikke se det?
Han ville være blevet ved og ved.
Det var hans natur, som i fablen om frøen og skorpionen.
-	Åh, det tvivler jeg ikke på.
Det er en tragedie.
Spørgsmålet er, om det var vigtigere end alt andet?
Jakob slog ud med armene.
-	Kan vi ikke ...
?-	Ikke længere og aldrig mere.
Han stod der endnu, ikke langt fra pletten på gulvet.
Smerten var på en måde det sidste, hun havde tilbage efter Gordon.
Hun glædede sig hver dag til den rituelle sårpleje, men så med fortrydelse, at hun helede for godt og for hurtigt.
To gange om dagen gik Mila ud på det gamle, kolde terrazzogulv på det store badeværelse, drejede bronzevandhanerne omkring og fjernede forbindingen om venstre overarm, hvor den danske politikommissærs kugle var gået igennem musklerne, men uden at beskadige knoglen, hvilket ville være en helt anden sag, når man nu ikke kunne konsultere en egnet Unfallschirurg og endnu mindre skadestuen i Freiburg im Breisgau, der var den nærmeste større by.
Styrken var vendt tilbage, og hun var begyndt at tage pull-ups fra de sorte, tilsodede og fritlagte bjælker i dr. Adolf Sperrschneiders atelier.
Først elastikbindet, så gazebindet og endelig det gule vaselinekompres over såret.
De to gabende indskuds- og udskudsåbninger var begyndt at lukke sig, og sundt, lyserødt granulationsvæv fyldte sårene op.
Det gjorde næsten ikke ondt længere.
Med smerten forsvandt også Gordon.
— Scheisse doch, lieber Gordon.
Efter badet og soigneringen af såret gik hun barfodet tilbage til det atelier, dr. Sperrschneider så generøst havde stillet til rådighed i dette glemte og isolerede hjørne af Schwarzwald, hvor bjørne, vildsvin og ulve stadig strejfede omkring, som de
altid havde gjort, og hvor menneskene på de spredte gårde talte en næsten uforståelig dialekt og var blege og sky.
Mila Brandeis og dr. Sperrschneider havde kendt hinanden i mange år.
Han var den første galleriejer og estimerede kunstkritiker ved Siiddeutsche Zeitung, der havde fået øje på hende.
Det særegne.
Derefter havde hun sørget for en stabil indkomst til ham og hans store familie.
Ikke så meget i kraft af salgene af kunstværkerne.
Dr. Sperrschneider havde et fint øje for talent og havde til stadighed unge og lovende kunstnere i stalden.
Nej, de svulmende bankkonti i Schweiz, Cayman Islands, Macau og Andorra skyldtes Mila & Gordons så uendeligt sjældne, kunstfotografiske produktioner, der fandt et umætteligt marked.
Mila og Adolfs hengivenhed og sammentømrede forhold skyldtes ikke mindst, at hun uden indvendinger, men med robust humor, varetog galleriejerens usædvanlige seksuelle behov på fineste vis.
Undertiden kaldte dr. Sperrschneider, der havde været gift med Heidi i toogtredive år og havde fire børnebørn, hende for sin kurtisane, og Mila havde ikke noget imod det.
Det var også doktoren, der havde opmuntret hende til at genoptage oliemaleriet, som egentlig havde været hendes første store kærlighed, da hun som en af de yngste nogensinde vandt adgang til Akademie der Kiinste i Berlin.
Atelieret rummede alt, hvad hun behøvede.
Også glemsel.
Doktoren havde forsikret hende om, at alt havde en udløbsdato, også den internationale efterlysning.
Hun blandede farver på paletten, da hun hørte den sædvanlige muntre hornfanfare fra cateringfirmaet, der to gange om ugen bragte hende grøntsager, opskrifter, fersk kød, mælk, vin og alt andet, hun behøvede i eksilet i Schwarzwalds dybeste skove.
Mila kiggede ud ad det blyindfattede vindue på den hvide og blå varevogn, der holdt på indkørslens perlegrus.
Huset var ældgammelt, men komfortabelt.
For de penge, dr. Sperrschneider tjente på sine unge kunstnere, havde han formået nænsomt at restaurere huset, der havde tilhørt familien som en slags sommerresidens gennem generationer.
Nogle familier foretrak havet, andre bjergene, men Sperrschneiderne havde altid været skovmennesker.
Mila lagde paletten fra sig, tørrede hænderne i en terpentin-vædet klud, kastede et sidste kritisk blik på lærredet og gik udenfor.
Chaufføren steg ud af bilen med et smil.
Mila tøvede midt i et skridt.
Det var ikke i dag den sædvanlige, muntre, evigt nynnende og fedladne Mazin.
I stedet var det en atletisk udseende ung mand, en langt alvorligere og interessantere art, der åbnede sidedøren og begyndte at trække flamingokasser frem.
Han konsulterede varelisten på sin smartphone og tiltalte hende respektfuldt og forsigtigt på fineste Hochdeutsch.
-	Fråulein Fischer?
-Ja.
Mila gik nærmere og tøvede igen.
Afen varevognschauffør at være var hans sko af virkelig god kvalitet.
Han bar et Longines-armbåndsur i læderrem om sit kraftige håndled, og hans jeans sad som på en italiensk model.
Dolce & Gabbana.
Han smilede til hende.
De brune øjne var omgivet af pige-agtige, sorte øjenvipper.
Mila glemte hurtigt sine reservationer.
-	Jeg er bange for, at Deres Zinfandel var udsolgt.
Vi har den i næste uge.
Tilgiv mig, sagde han med hånden teatralsk og charmerende presset mod brystet og et særligt udtryk i øjnene.
Mila smilede.
-	Lover du det?
-	Absolut!
-	Hvad er der sket med Mazin?
Chaufføren trak på skuldrene.
-	Konen skulle føde.
Det bliver nok mig de næste uger, så ...
-	Hvad hedder du?
Han stablede kasser på sækkevognen og så hen mod huset.
Tykke vener slangede sig ned ad hans underarme, huden var brun og glat, og Mila lovede sig selv, at hun ville have ham.
Måske ikke i dag, men så næste gang.
-	Pola.
Hun gik ved hans side gennem gruset op til stalddøren, der førte ind til atelieret.
-	Pola?
Hvor kommer man fra med det navn?
-	Kirkuk.
Kurdistan.
Han hjalp hende ind med kasserne, åbnede dem sammen med hende og lagde varerne i køleskabet eller ind på hylder i spisekammeret.
Han lugtede rent af sved og mand, og Mila havde en ubændig lyst til at slikke hans hals.
Pola hævede et brød i hver hånd.
-	Hvorhen?
-	Åh, bare der på bordet.
Hun vendte sig og begyndte at stable dåser med flåede tomater ind på en hylde.
Bag hende tog chaufføren sin smartphone frem fra baglommen og tog et par hurtige, lydløse billeder af hende.
-	Hvis du vil spise med en dag? spurgte kvinden inde fra spisekammeret.
Pola lo genert: - Tak, Fråulein, men er det passende?
-	Passende?
Jeg er ligeglad med, om det er passende.
Du kan jo lægge mig som sidste kunde på turen?
-	Hvorfor ikke?
I det gamle stenhus gik nogen omkring og tændte de eneste lys i miles omkreds.
En smuk solnedgang rejste sig bag høje fyrretræer.
Langt borte gøede en hund, og lyden nåede de to ubevægelige mænd i en Range Rover gennem bilens åbne vinduer.
De havde højst udvekslet en halv snes ord den sidste time.
Den mørkegrønne vogn var diskret parkeret i de dybe skygger på en smal skovvej.
De havde gennem deres kikkerter identificeret den mørkeblå VW-varevogn i husets indkørsel forsynet med stjålne tyske nummerplader.
-	Den vogn, mumlede den yngste af de to.
-	Ja.
Lad os gå.
Landstedet og atelieret havde ingen alarmer installeret, vidste de, ingen hunde, og låsene var ældgamle og nemme.
Mila stod med et glas rødvin i hånden og studerede lærredets komposition i atelierets fint afstemte, kunstige lys.
Uden for vinduerne herskede uigennemtrængeligt mørke.
Om det var en lyd eller et instinkt, der fik hende til at vende sig, ville hun aldrig få at vide.
Glasset knustes mod stengulvet, og skuldrene sank ved synet af de to mænd.
Så så hun sig instinktivt om efter en udvej, men fandt ingen.
Mila lagde langsomt paletten fra sig på en hylde under staffeliet.
Så rettede hun sig op og så på dem.
Den yngste bad hende vende sig om og fikserede hendes håndled bag lænden med kabelbindere.
Så trådte han et par skridt tilbage.
Intet sted havde nogensinde været så stille.
-	Så det er det? spurgte hun på dansk.
Mila bemærkede med tilfredshed, at hendes stemme var fast og sikker som altid.
De to ubevægelige mænd betragtede hende.
Så så den yngste på den ældste, hvis lod det åbenbart var blevet at fælde dom.
Han rømmede sig, og blikket vandrede udtryksløst fra hendes sandaler til hendes øjne.
-	Mila ... Okay, engang, måske ...
det ved jeg jo ikke, men måske ville du have passet ved Caligulas hof og haft opgaver som at fodre muræner med levende slaver eller sådan noget.
De ville sikkert have hyldet dig, og alting ville have været helt fint og i orden.
Han ledte efter flere ord.
-	Men det her er ikke din tid.
Du kan ikke være her længere.
De førte hende ud til Range Roveren, og den yngste satte sig ved siden af hende på bagsædet efter at have spændt sikkerhedsselen om hende.
Han så ikke på hende en eneste gang.
De kørte længe.
Vejene var asfalterede, så blev de til grusveje og endelig til smalle jordveje.
Mila kiggede på træernes sorte mur i bilens skarpe projektører.
Så standsede de i et skovbryn, der åbnede sig mod en blidt skrånende dalsænkning, hvis bund var dækket af langsomt hvirvlende heksebryg.
Hun lod sig glide ud fra bagsædet, men benene svigtede hende ved synet af graven fa meter borte, hendes blære åbnede sig, og den yngste måtte støtte hende.
Mila trådte et skridt tilbage fra graven, der lugtede surt og nyopkastet, men blev bremset af deres hænder.
Mila så ind i den ældstes furede ansigt.
-	Vær sød at slippe mig fri.
Jeg gør ingenting, men jeg vil ikke ligge dernede og være bagbundet.
De to så på hinanden.
Den ældste nikkede, og den yngste skar kabelbinderne over med en foldekniv.
Mila masserede håndleddene og så op i den klare nattehimmel.
Så smilede hun.
-	Jeg kan se stjernerne.
-	Så se godt på dem nu, sagde den yngste.
-	Hvem var det? spurgte hun.
-	En pige med en fodboldtaske, sagde den ældste.
Mila tænkte sig om.
Så smilede hun: — Åh ja.
Hun var sød.
Lorin, ikke?
Gordon var begejstret.
-	Vend dig.
Hun adlød med en trodsig skuldertrækning.
Den yngste trak pistolen fra hoftehylstret, men den ældste tog om hans håndled, tvang pistolen ned og rystede på hovedet.
Så skød han selv Mila Brandeis gennem baghovedet.
Hun faldt på knæ og gled leddeløst ned i graven, hvor hun kom til at ligge på siden, men med ansigtet vendt mod himlen.
De to mænd satte sig i græsset.
Den gamle mand fandt et lommetørklæde, tørrede øjnene og pudsede næse.
Så foldede han lommetørklædet sammen med langsomme bevægelser og stak det i lommen på sin vindjakke.
Lynede omhyggeligt lommen til.
Den yngste tændte cigaretter til dem begge.
-	Hvorfor ...? begyndte han.
-Lorin var mit barnebarn, Kadeem.
Det tilkom mig, sagde Merdan Jahani.
Kadeem så frem for sig.
Så nikkede han og sugede på cigaretten.
Heksebrygget trak op mod dem.
Om lidt ville han rejse sig og hente skovlene i vognens bagagerum.
Græstørvene lå nydeligt stablet op ved siden af den dybe grav.
Her kom aldrig nogen.
-	Hvad med Tanya? spurgte han så.
Jahani smilede sørgmodigt.
-	Det var på sin vis utilgiveligt.
Men uundgåeligt.
Det var vi enige om hele tiden, ikke sandt?
-	Selvfølgelig, men ...
-	Hun er ung, stærk ... og bemærkelsesværdig.
Hun kommer over det.
