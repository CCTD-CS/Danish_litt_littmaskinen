hun havde stået sådan før.
Over for en flue, hun ikke kendte.
Og vel at mærke ikke bare en flue, men en svirreflue.
Mens hun kravlede rundt i blomsterkummerne for at få et billede af den, dunkede Charli XCX for fuldt drøn i hørebøfferne.
På et tidspunkt forsvandt den for hende, og hun troede, hun havde mistet den.
Men så vendte hun sig om.
Og stirrede den nærmest direkte ind i øjnene.
Hun frøs.
I stedet for at tage billedet forsøgte hun at indprente sig alle detaljerne.
Det var til enhver tid bedre end et uskarpt foto, hvor alle særlige kendetegn var udviskede.
Hun huskede en lignende dag for tre år siden.
En forårsdag stod hun over for en svirreflue, hun ikke kunne få hold på.
At det var en forårsdag, indebar ellers en vældig fordel.
Meget få svirrefluer er fremme og aktive i marts måned.
Både drone- og dyndfluer kunne hurtigt udelukkes.
Det kunne kun være håret svirreflue, firplettet svirreflue eller den meget sjældne lysende svirreflue.
Firplettet kunne hun hurtigt udelukke.
Hendes eksemplar var en hun.
Det fremgik - som altid - af de adskilte øjne.
Hos den firplettede var det kun hannen, der havde fire svagt gullige rygpletter.
Hunnen var helt sort og kun undtagelsesvis med en antydning af pletter.
Dernæst var det bare at nøgle videre og udelukke sig frem.
Det besværliggjorde bestemmelsen, at fluen på billederne, hun havde taget med sit Canon 7d Mark II, sad med vingerne samlet på ryggen.
Da hun bagefter nærstuderede hele serien, kunne hun dog tydeligt optælle fire smalle, adskilte rygpletter.
Spørgsmålet var, om der på det øverste stykke, lige under scutelleum, gemte sig to blot antydede gule pletter, hun ikke kunne se.
På et par af billederne så det faktisk sådan ud.
Men
det kunne være genskin fra blitzen, som hun overfortolkede.
Ofte, når man havde stirret længe nok, opstod wishful thinking-fænomenet.
Inderst inde ønskede man altid at stå over for noget sjældent, men landede - efter en lang, trættende proces - på noget helt ordinært.
Det var et forløb, man bare skulle igennem.
I den proces fik hun udelukket lysende svirreflue.
For selv om hun på et tidspunkt mente, at pletterne spidsede til mod midten, måtte hun i et ædrueligt øjeblik og efter neutralt at have sammenlignet med andre billeder fra nettet konstatere, at det gjorde de ikke.
Også håret svirreflue faldt.
For hendes eksemplar havde ubehårede øjne.
Så var der med de andre markører kun en anden lige så stor sjældenhed tilbage: Melangyna pavlovskyi.
Kunne det virkelig være den?
Via et link til et tjekkisk forum kunne hun konstatere, at Melangyna pavlovskyi i visse tilfælde kunne mangle de to øverste pletter.
Med det sorte hoved og ikke mindst den hvide behåring langs kropsiden kunne der næsten kun være tale om den: Melangyna pavlovskyi.
Melangyna pavlovskyi var et fund.
Hun vidste, hun ikke kunne finde noget om den i ’Nationalnycklan, for arten var endnu ikke kommet til Danmark ved redaktionens slutning.
Faktisk var det en asiatisk svirreflue, der af alle steder i Europa blev fundet første gang i Danmark - det skete i 2005.
I Nordskoven i Hornsherred.
Først ved eksemplarer, der blev sammenlignet med fund fra Japan og Rusland, kunne det konstateres, at arten vitterlig havde spredt sig fra Asien til Europa.
I tidsskriftet 'Entomologiske Meddelelser’ nr. 79, bind 2, 2011 var arten fyldestgørende beskrevet.
Det var den.
Der var ingen tvivl.
Den, hun nu havde mødt i kummen, lignede ikke Melangyna pavlovskyi.
Den lignede i det hele taget ikke noget, hun før havde set.
Hun havde kun mobilen på sig.
Og den havde hun ikke nået at få frem.
I stedet satte hun sig på hug og noterede på en lille blok alle de ting, hun havde observeret.
Solen silede ned gennem træerne på Assistenten.
Den slubrede langs fortovskanterne, da hun steg op på skateboardet og bumpede ned ad fliserne mod Indre by og Rosengården.
Hun havde lyst til at fortælle nogen om den.
Men Mads Kragelund Hansen var nok ikke den rette.
Hvad kunne han ikke få ud af det?
Og hvad skulle hun også sige?
For faktisk vidste hun ikke, hvad hun havde set.
På dette tidspunkt havde Julie endnu ikke den fjerneste anelse om, at nogen fulgte efter hende.
Det kom først senere.
Spørgsmålet er også, om det ville have ændret noget.
Men hun undrede sig virkelig, da hun skulle til at låse sig ind i opgangen.
Som sædvanlig gik hun gennem gården og brugte køkkentrappen.
Brættet plejede hun at stille på trappen, så hun ikke altid skulle slæbe det op og ned.
Idet hun greb om håndtaget, faldt hendes blik på bedet langs husmuren med de støvetrøde sporebaldrian.
Der sad den igen.
Svirrefluen.
Det skete bare ikke.
To steder med en flue, hun aldrig havde set før.
På samme dag.
Det skete bare aldrig.
Hun frøs og forsøgte at stå bomstille.
Men da hun første gang rørte sig, fløj den og forsvandt.
FORHØRET
Den ene af de to mænd placerede en mineralvand foran ham.
-	Du er sikker på, du ikke trænger til noget stærkere, Magnus?
-Jeg savner hende.
-	Vi savner alle noget.
-	Hvem er I?
Der blev ikke svaret.
-	Fortæl mig om din far.
-	Hvorfor?
-Vi vil gerne lære dig ordentligt at kende.
Og vi ved, det betyder noget for dig.
-	Hvad betyder noget?
-	Hans død.
Magnus tog en dyb vejrtrækning.
-Han frygtede hospitaler.
Hele sit liv.
Dg så endte han på ét.
Det var, som om han vidste det.
-	Hvad får det dig til at tænke?
-Det får mig til at tænke på, om en mekaniker kan gå hjem og sove roligt hver aften i vished om, at han har strammet alle skruer nok.
Om en læge kan?
Om han tænker på den stent, han satte i den dag.
Om han nu satte den ordentligt fast?
Om han nogensinde overvejer, om han er en god eller en fucking elendig læge.
Om hans liv er en vittighed.
Om andres er?
Eller om han er pisse-ligeglad.
Jeg ved det ikke.
Jeg ved ikke, hvad jeg tænker.
Jeg undrer mig over, hvad jeg laver her.
Jeg plejede at stole på det her land.
På dets indbyggere.
På mine medborgere.
Magnus tøvede.
- Hvad var det?
De to mænd så spørgende på ham.
-	Lyden.
-	Hvilken lyd?
-	Den lyd der.
Kan I ikke høre den?
Magnus rejste sig fra stolen.
- Hvor er vi henne?
Hvor er vi helt præcis henne?
Begge mænd rystede på hovedet.
Den ene samlede en bunke papirerforan sig og rettede den til på en pertentlig, næsten kvindagtig måde.
Magnus smilede.
Han lænede sig ind over bordet.
Den ene af mændene så irriteret på ham.
-	Tør det smørrede smil af fjæset.
Hvad tænker du på?
-På hvem af jer, der er kvinden i forholdet.
Han langede ud efter Magnus, der per refleks rykkede sig tilbage i stolen.
Da han gjorde det, tog han sig til skulderen af smerte.
Han bandede lidt indvendigt over, så ondt det gjorde.
-	Behøvede I virkelig at banke mig gul og blå?
-Vi har ikke banket dig.
-	Hvorfor fanden er jeg så så øm?
De to mænd udvekslede igen blikke.
De var sammensvorne og delte en hemmelighed mellem sig, som Magnus ikke måtte blive indviet i.
Det var, som om noget i det øjeblik gik op for Magnus.
-	Det er et spil, er det ikke?
Ét stort skuespil?
Så vendte det tilbage, som det var begyndt.
Med spørgsmål.
-	Hvad ved du om pigen?
-	Betyder det noget?
-Det betyder alt.
-	Og det hele startede med en flue?
-	Jesus!
Ja, hendes fordømte fluer!
lejligheden LÅ i Rosengården i det indre København.
Julie boede på anden sal.
Under hende boede Molly Pitrachek, over hende Sun Chang.
Øverst oppe boede en eller anden højrøvet og sær forfatter.
Magnus Storm.
Når hun en sjælden gang imellem så ham, svor hun, at hun aldrig ville blive så træt og ligeglad med sig selv, at al forfængelighed gik fløjten.
Han gik ikke med hvide sokker i sandaler, hvilket trods alt virkede forsonende, men det var ikke meget galt.
Han yndede at spankulere rundt i en spraglet og mølædt frottékåbe, som om han aldrig rigtigt stod op.
Han beklagede sig evindeligt over træk, når nogen havde glemt at lukke døren til gården, og af samme grund gik han - sommer og vinter -altid rundt med sine små, blomstrede halsklude, bandanaer, som en anden gammel bøsse.
Og bøsse var han vistnok ikke.
Julie havde tit set ham betragte både Molly og Sun Chang, når de solede sig i gården.
Det kaldes unihemisfærisk søvn.
Den ene halvdel af hjernen sover, den anden er vågen.
Spædbørn sover ligesom katten i 16 timer i døgnet.
Spædbørn lagrer de ting, de har lært, under søvnen.
Det samme gør voksne.
Erindringerne lagres i hippocampus.
Dybt inde i hjernen.
Det virkede godt for de fleste.
Og det havde virket godt for menneskeheden.
Sandheden om de største fremskridt i menneskets historie fandtes i søvnen.
Det virkede bare ikke for Julie.
Hun vidste godt, at hun kunne sætte underbevidstheden til at gøre arbejdet.
Det eneste, hun skulle, var at sove.
Men hun kunne ikke.
Virkeligheden spærrede hun ude ved hjælp af et godt headset.
Og Charli XCX.
På reolen i lejligheden stod ’Nightmare on Elm Street’-serien.
Og Barbara Hershey-filmen ’The Entity’.
Hun havde ikke fundet svaret i dem.
Hverken på sit søvnbesvær.
Eller sine mareridt.
Så længe hun kunne huske, havde det været sådan.
Da hun var lille, faldt hun.
Faldt og faldt og faldt.
Fra store højder.
Enorme højder.
Somme tider fra, hvad der forekom at være selve himmelrummet.
Og så vågnede hun.
Badet i angst.
Der var intet at høre.
Når hun vågnede.
Det var næsten mere uhyggeligt, end hvis hun havde kunnet høre nogen.
Nogen eller noget bevæge sig.
Kradse på en dør.
Et eller andet.
Men der var intet.
Kun angsten.
Hun er vågen, men hun ved, hun sover.
Eller?
Faktisk er hun i tvivl.
Da hun vågnede, var hun sikker på, hun havde hørt nogen skrige.
Hun lå lidt med bankende hjerte og lyttede.
Men der var ingenting.
Fjerne sirener, skramlende skraldebiler, dytten.
Ellers intet.
Hun ved også, at hun ikke er alene i rummet.
Hun har lyst til at dreje ansigtet.
Men hun tør ikke.
Og så går det op for hende, at hun heller ikke kan.
Hun er lige ved at tro, at lammelsen simpelt hen skyldes angsten.
For hun har aldrig været så bange før.
Hun når kun at se hånden.
Har du nogensinde drømt om denne mand?
Og i det sekund vågner hun.
mads Kragelund hansen sagde altid, at mænd drømmer om katastrofer, hvor kvinder drømmer om parforhold.
Han tilføjede, at kvinder har flere mareridt end mænd.
Julie smilede altid.
Hun spekulerede over, om det var, fordi han var mand, at han ikke kunne høre, hvor morsomt det lød.
- Du siger, du har haft dem før?
Drømmene?
-	Det er nogle år siden nu.
-	Det er meget normalt.
Som regel er det helt unge mennesker, der har dem.
Det blæste svalt fra det åbne vindue.
På væggen blafrede tegningerne med de blå fugle.
Hun vidste ikke, hvem der havde tegnet dem.
Hende var det ikke.
Måske hans (psykologens) børn?
Længere nede hang en flybillet.
Utvivlsomt et godt minde fra hans fortid.
Julie klemte øjnene sammen og prøvede at regne ud, hvor han havde været på vej hen.
Måske med en kvinde?
Måske ikke hans kone?
-	Kan du beskrive rummet?
-	Jeg kan altid beskrive rummet.
For det er det første, jeg ser.
-Beskriv, hvad du ser.
Julie fugtede læberne.
-	Jeg ser alt foran mig.
Næsten i en 180 graders vinkel.
Jeg ved egentlig ikke, om jeg ser mere, end jeg burde kunne.
-Ved du, om du er vågen her?
-	Det er meget svært at afgøre.
Måske er der en forvrængning i billedet.
-Men du ser ikke tingene bag dig?
Hun rystede på hovedet.
-	Nej.
-	Og rummet er tomt?
-	Nej.
Det vil sige, jo.
Men jeg kan mærke, at der er noget.
Nogen.
Jeg ved det ikke.
-Men du ser intet?
-Nej.
-Men du er bange?
Hun nikkede.
-Når du går på gaden, har du så også en fornemmelse af, at nogen følger efter dig?
Hun tøvede lidt, før hun rystede på hovedet.
-	Hvad er det så, der gør dig så bange?
Fortæl mig, hvad der sker?
-	Det føles bare så virkeligt.
Som om der er en anden i rummet.
-	Men det er der ikke.
-	Siger du, jeg er tosset?
-	Nej, det siger jeg ikke.
Det, du oplever, er velbeskrevet i litteraturen.
Og det er faktisk ikke ualmindeligt for en pige i din alder.
-Nu er jeg helt afslappet, sagde hun ironisk.
-	Der vil sikkert komme andre mareridt.
-	Hvilke?
Han svarede ikke.
Han samlede papirerne på bordet og skubbede stakken til side.
-	Du er nødt til at få lidt søvn.
Netop søvnunderskuddet kan være med til at fremprovokere disse drømme.
-	Det gør det til lidt af en ond cirkel, ikke?
Jeg kan ikke sove, fordi jeg har disse mareridt, og det bedste våben mod dem er ... at sove?
Han nikkede.
-	Hvad laver du, når du ikke kan sove?
Hun så tøvende på ham.
-	Jeg ser på fluer.
- HAR DU BELÆG?
-	Nej, men jeg så den tydeligt.
-	Foto?
-	Desværre ikke.
-	Du er nødt til at lære at spritte dem, skrev Monika til hende.
Ellers er der en dag en rigtig særlig en, der slipper fra dig.
Du kan også bare køle dem ned.
Du behøver ikke nåle dem.
Men Julie sprittede dem ikke.
Hun brugte hverken ketsjer eller exhaustor.
Hun brugte ikke eddikeæter, kloroform eller cyanid.
Hun brugte heller ikke malaisefælder.
Hun vidste, at Monika næsten udelukkende artsbestemte svirrefluer i sprit (70 % ethanol).
Monika mente ikke, at farverne tog skade af det ud over en svag falmen.
Derimod mente hun, at døde svirrefluer i vindueskarme blev helt visne at se på.
Julies eksemplarer bevarede nu fint farverne.
Hun gemte af og til et eksemplar og kom det i en lille placticæske med låg.
I modsætning til eksempelvis guldsmedene, der helt tabte farven, når de døde.
Og hvem ville også bare lade fluerne ligge i solen og smuldre væk?
Julie bøjede sig over tasterne og skrev tilbage:
-Denne her var særlig.
-	Prøv at beskrive den for mig.
Måske kan jeg nøgle mig frem til den, skrev Monika tilbage.
Julie angav, hvad hun huskede.
-	Fik du virkelig ikke et billede af den?
Det gør ikke noget, at det er uskarpt.
Julie maste øjnene sammen.
- Nej, skrev hun, - men jeg kan godt huske den.
Jeg kan sende dig en tegning.
Giv mig lige en dag eller to.
Af og til så Julie sig tilbage over skulderen.
Også i lejligheden.
Ofte kunne hun godt have fornemmelsen af, at nogen kiggede efter hende.
Men hun levede også i en verden af guldsmede og svirrefluer.
Og her kunne man ofte få den fornemmelse.
PÅ ALLE MÅDER var den unge kvinde outreret.
Da det gik op for ham, at det var insekter, hun fotograferede, når hun lå med popoen strittende op fra buskene, vendte Magnus’ forsigtige forbehold sig til væmmelse.
Magnus brød sig ikke om insekter.
Og slet ikke fluer.
Der var små partier af hans egen krop, han ikke brød sig om, alene fordi de sorte hår mod en bleg hud gav ham mindelser om fluepels.
Der var noget ubehageligt over fluer.
Noget med død og ulykke.
Og der var noget direkte suspekt over en kvinde, der studerede dem.
Det var næsten værre, end hvis hun havde haft kat.
Al Magnus’ misogyni bundede i virkeligheden i, at han for Gud ved hvilken gang var bagud med et manuskript, som han letsindigt havde forsikret forlaget snart var klart.
- Godt.
Det går godt, sagde han, når han blev afkrævet en bulletin om, hvordan det gik.
- Jeg mangler kun at skrive det.
Helt løgn var det ikke.
Historien var i det store hele på plads, men han stivnede eller henfaldt hurtigt til alverdens overspringshandlinger, når han satte sig til rette bag tastaturet.
Han klikkede sig ind på et par avis-hjemmesider og deres nyheder, og der gik ikke lang tid, før han var opfyldt af flammende raseri.
Hver dag var der verden over samvittighedsløse mennesker, der gik i seng tilsyneladende uden problemer med at døse hen.
Diktatorer i fjerne regimer, der uden at blinke havde aflivet x antal personer den dag.
Velærværdige folkevalgte i demokratiske stater, der mødtes med disse utysker, gjorde forretninger med dem og minsandten også retfærdiggjorde det.
Det hele var så konsekvensløst.
Nosseløst.
Nej, det var værre.
Det var
grotesk og uvirkeligt og fyldte ham med kvalme.
Intet forandrede sig.
Og hvis, kun til det værre.
Det virkede, som om alle levede på en klode, der dybest set ikke interesserede nogen.
Nyhederne med deres uopfindsomme grød af bulletiner om folk, der egentlig ikke var interessante.
Og begivenheder, ingen behøvede at høre om.
I få og små næsten infantilt optimistiske øjeblikke forestillede Magnus sig af og til en verden, hvor nyhederne bestod af fuldstændigt fantastiske indslag.
Af beretninger om nye opdagelser, nye udgravninger, nye epokegørende fund.
Opbyggelige historier, der viste, at mennesker delte denne verden og havde kloden til fælles.
Noget, der gjorde alle klogere på den helt fantastiske verden, alle delte?
Så man ikke bare tog den for givet, men indså, hvor enestående den var?
Han begreb ikke, hvad der foregik.
Han forstod heller ikke, hvordan bankdirektører, finansfolk, advokater kunne gå så lidenskabsløst gennem livet.
Somme tider var det, som om ens medmennesker kunne tilhøre en helt anden race, en anden art.
Han så undrende på hende.
Han vidste, hun betragtede ham som mærkelig.
-	Hvad er der i vejen? sagde hun en dag på trappen.
-Jeg kan ikke lide den verden, jeg lever i.
Andet sagde han ikke.
Det var nok for kortfattet og kategorisk.
Det forbedrede ikke hans i forvejen dårlige humør, at han var bagud, og snart sad han fast i noget, der mindede om en depression.
Han var blevet skilt, han havde mistet sin far, han var kommet i den alder, hvor gamle venner og bekendte døde, ikke pludseligt og uventet, men som en naturlig følge af livet.
Og snart stod det klart, at hans menneskeforagt i virkeligheden var langt mere facetteret.
Der var ikke udelukkende tale om et had rettet mod kvinder, men reelt et had, der rettede sig mod et hav af institutioner, enkeltpersoner og samfundsindretninger, og ufrugtbart, men veloplagt,
gik Magnus derpå til tasterne i et rasende essay om verdens dårligdom.
Men uden at komme meget videre med sin roman.
stereoluppen havde hun købt på Monikas anbefaling.
Men hun fik den stort set aldrig brugt.
Selv om det var behæftet med mange faldgruber, kunne hun bedst lide at bestemme ud fra fotos.
Desuden nænnede hun ikke at slå de små kræ ihjel.
Og det var det, den var til.
Stereoluppen.
Primært.
At studere deres døde skikkelser.
De små, livløse kroppe.
At påvise Ved belæg’.
Vestlig videnskab er grundig og effektiv.
Og infam.
Julie elskede svirrefluer.
De små, gule solskinsvæsener, der fløj fra blomst til blomst og mæskede sig i bladlus eller pollen.
Hun samlede på dem.
Som hendes far havde samlet bilkort som dreng.
Når det blev forår, tog hun altid ud til Kirke Værløse hos sine forældre.
I den store have med søen og skoven og træerne og krattene og hegnene.
Ved dronningebusken, de italienske bjergskovranker, ved laurbærkirse-bærrene, jasminerne, blåregnen, kornellerne, de uægte akacier, ved haslen, brombærbuskenes lyserøde blomsterskærme, ved fjerbuskens sam-menfiltrede, hvide blomsterstande.
For Julie var svirrefluerne gulddukater, der af og til satte sig på hendes hånd, når hun fotograferede dem.
Den hypernervøse hvidplettede ager-svirreflue, let og krum som en malet pegefingernegl.
De graciøse køl- og græssvirrefluer.
De smukke kuglebærere med deres forsigtige føleri i luften og deres snørklede og sært arkaiske ornamentik på ryggen.
Brakvandsdyndfluerne, der ligesom gassede op og bremsede hårdt i luften, som unge mænd, der er ude og køre råddent, de rødgule glanssvir-refluers tålmodige, næsten overbærende, poseren på bladene.
Og så
sumpsvirrefluerne, hvis mesonotum-striber mindede hende om gamle faraoners hovedbeklædning.
Nemes.
Julie var så forelsket i fluerne, at hun ikke engang var flov over det.
Nok var hun tilbageholdende med at vise dem frem, og hun postede altid kødfarvet gøgeurt eller ægbladet fliglæbe på Instagram og Facebook, når hun havde været en tur på Amager Fælled.
Planter.
Eller blomster.
Men det var mest, fordi det i sig selv var en anelse suspekt at poste så meget natur.
Mad eller selfier var bedre.
Men orkideer kunne alle sært nok alligevel forstå.
Ikke mindst de vilde.
Men mødte folk hende på tomandshånd, holdt hun ikke den sære interesse tilbage.
Og det skyldtes naturligvis den oprigtige og ubetingede kærlighed til de små væsener, men nok så meget, at det var første gang, hun for alvor havde fået en vedvarende hobby.
Noget, hun altid havde misundt andre og ønsket for sig selv.
Sun Chang havde virket interesseret og spurgt nysgerrigt, når hun lå og rodede rundt i buskadset i gården.
Og Julie havde næsten ikke været til at stoppe igen, fordi der endelig var en, der fandt fluerne interessante.
Allermest fascinerede de hende, fordi de havde været der altid.
I moleret på Mors var nogle af verdens ældste svirrefluer fundet.
De mere end ti fossile arter stammede fra Tidlig Eocæn, og det ville sige, at for 55 millioner år siden svævede stort set de samme fluer som nu, de samme familier, blot en anelse større.
De havde været der længe, før nogen fandt dem.
Og næsten uden at efterlade sig spor.
Julie satte dem ikke på nål.
Hun var ikke på den måde samler.
Selv om hun medgav, at de digitale fotos vel også var en art samlermani.
Også i hendes eget liv havde de altid befundet sig.
Også dengang hun ikke selv værdigede dem et blik eller anede, at de var til.
Det gjorde det ikke dårligere, at man stort set ikke kunne knytte et ondt ord til de små kræ.
Svirrefluerne.
Helt ufarlige var de, ingen af dem kunne stikke.
Og hvis de kunne, kunne de formentlig slet ikke finde på det.
Deres larver åd bladlusene, de voksne bestøvede havernes frugttræ-
er.
Ofte mere effektivt end bierne.
Selv langt ind i entomologiske kredse herskede der en slags uudtalt hierarki, hvor svirrefluerne lå i toppen.
Det skyldtes deres enestående skønhed,
begrænsningen i antallet af arter og så netop det forfinede, mere delikate, der var over fluer uden behåring, som modsat mange af de behårede sataner nærmest kun kunne roses for deres egenskaber.
Alligevel slog de fleste med armene for at vifte dem væk, når de svirrende, brummende, stod dem omkring hovedet.
Folk forvekslede dem med hvepse.
Når Julie skatede i byens parker, de få, der havde fucking fliser, samlede hun på svirrefluer.
De fleste bestemte hun selv.
Med ’
Torps Danmarks
Svirrefluer’ og ’
Britains Hoverflies -
a field guide liggende på bordet.
Med ’Nationalnyckeln Blomflugor 1 og 2’.
Med ’
Biologie der
Schwebfliegen
Deutschlands
’.
Og nettet.
Hun brugte mest Steven Falk.
Også til hvepse.
Vejhvepse, bladhvepse, snyltehvepse.
Når det virkelig kneb, tyede hun somme tider til Lundbecks ’
Diptera Danica’ i syv bind, selv om den i dag var stærkt forældet.
Resten sendte hun til Monika.
Monika var en sjov type.
-	Hvad bruger du mest til at fange fluer?
-	Nettet.
Stor smiley.
Smiley gensendt.
ingen normale mennesker interesserer sig for fluer.
Og slet ikke kvinder.
Her, som i mange andre af livets forhold, afveg Julie.
Ikke alene var hun interesseret.
Hun var nærmest grådigt optaget af dem, forslugen, altædende.
Af at finde dem, fotografere dem, tegne dem, at indoptage dem, krænge dem om sig, indsvøbe sig i dem, være i deres liv.
Hun bildte sig ind, at det var derfor, hun opdagede den uhyre sjældne gråpelset spiralhårsflue, der ved første øjekast slet ikke lignede en svirreflue med sin spinkle, gracile statur og de nærmest hypnotiske, halvusynlige kropsbånd.
Eller den lige så sjældne korthornet mosesvirreflue, som hun fandt på et gammelt æbletræ.
Var der en ting, hun fortrød, var det, at hun ikke havde opdaget dem før.
Der findes i Danmark alene over 300 forskellige arter.
Tusinder i andre lande.
Selv på et langt liv nåede man næppe at kunne overskue endsige se bare de 300.
Som faktisk blev til 600, når man tog højde for, at hanner og hunner var forskellige.
Og selv for hende voldte mange af de mest almindelige stadig besvær.
De var så svære.
Svirrefluerne.
Og somme tider, efter lange sommerdage i felten, kunne det hele flyde sammen.
Det var som et fiksérbillede.
Som et billede af Escher.
Var det mørke baggrund og det lyse forgrund eller omvendt?
Var de nu gule med sorte pletter og streger?
Eller var de sorte med gule?
Det gjorde det ikke nemmere, at eksempelvis stor havesvirreflue først på sæsonen kunne optræde med smalle gule striber, hvorefter man senere på sæsonen kunne konstatere dens tykkere gule striber.
Hvordan var følehornene?
Var det fjerbusket antenne?
Var der ansigtsstribe?
Eller gult på forfødderne?
Det hed sig om enkelte slægter, at de var særligt svære.
Men det gjaldt nu på nær nogle få undtagelser for de fleste.
Svirrefluerne var bare svære.
Eupeodes-slægten gik eksempelvis for at være særligt vanskelig at bestemme.
Men hvad så med Melanogaster?
Eller Sphaerophoria?
Eller hvad med barksvirrefluerne, hvor et lille mavepanser og en diffus variation i humidor, der var mindre end en lille rosentorn, var den eneste forskel på almindelig barksvirreflue og storhornet barksvirreflue?
Næh, så priste man sig lykkelig over en identificerbar bredfodsflue eller kom-postsvirrefluen, der med sine markante, sølvgrå trekanter i nakken ikke kunne forveksles med nogen anden.
Hun ville ønske, hun havde set dem før.
For selv om hun medgav, at det forholdsvis glatte og ubehårede, der var over dem, var en del af tiltrækningskraften, blev hun alligevel ramt af den syge, der griber mange dipterologer og entomologer: Der er mange andre vildt fascinerende skabninger, når først man monterer ringflashen og stirrer ned i ma-kroobjektivet!
I udgangspunktet havde hun det samme forhold til fluer som mange andre, og hun var ikke meget til fluer med sorte strithår.
Men det var et æstetisk kriterium, der kun holdt, lige indtil hun stod foran den sjældne, irgrønt fluorescerende Stomorhina lunata-hxm med de iriserende øjne, der var kommet til Danmark helt fra Afrika.
Eller et funklende eksemplar af Argyria, der skiftevis var blå eller koralgrøn alt efter lyset - og så de støvede gule kropsstriber på den kegleformede og lyse krop.
Igen og igen var der helt nye verdener, der åbenbarede sig.
Med tusinder og atter tusinder af farvede, flyvende bolsjer.
Hvordan havde man ikke kunnet se dem?
Med guldhvepse, parringsdansende øjefluer, de delikate rodfluer og de strålende våbenfluer.
Måske var det, fordi det indledtes med en sjældenhed af de helt store.
At det på den måde greb hende.
Volucella zonaria.
En enorm, eksotisk humlesvirreflue.
Under spredning, men da Julie fandt den, endnu uhyre sjælden i Danmark.
Indtil da var hun blot begyndt så småt at bemærke
dem.
Men nu var det, som om en helt ny verden åbnede sig.
Det blev et spark til bevidstheden, som hun ikke havde oplevet, siden hun som barn havde ligget og drukket direkte af det reneste ferskvand i denne verden i den store badesø Lake McKenzie på Fraser Island lige ud for Brisbane i Australien.
At det fandtes.
At det endnu fandtes.
Hun havde intet begreb om, hvor mange de var, hvor smukke de var.
Hvor uendeligt forskellige de var.
Eller hvor de havde gemt sig i al den tid.
Den sjældne og sky ruderat -kuglebærerflue, den almindelige træsvirreflue, der sprang i hop som en loppe, den nysgerrige dobbeltbåndede, den lille, uanfægtede kompost-svirreflue med de tykke lår.
Den dobbeltbåndede svirreflue er den, der for de fleste slet og ret er lig med svirrefluerne.
Den, de fleste har set.
Når den nysgerrigt, guldskinnende og stribet står som en diminutiv guldsmed, dirrende i luften, og ser en an.
Før kaldte man dem blomsterfluer.
Eller svævefluer.
Men de svæver ikke.
De svirrer.
Og skifter lynhurtigt position.
Det var mærkeligt og mirakuløst at opdage dem.
De havde været der hele tiden.
I titusindvis.
Og i alverdens udgaver, farver og former.
Uden at andre end et par stakkels dipterologer havde set dem.
Hun indså, at der var meget ved verden, hun aldrig ville få øje på.
Det måtte gerne være kommet til hende før.
Hun vidste ikke, hvilken svirreflue det var, hun havde fundet.
Men hun vidste, at Monika sikkert ville kunne sige det.
hun lagde notesbogen på bordet og tegnede først en bedre og mere detaljeret stregtegning end skitsen.
Lidt flere detaljer kom på.
Det hele blev strammet op.
Men hun passede på med ikke at digte detaljer, som hun kunne regne ud måtte være der, men som hun rent faktisk ikke havde set.
Hvis tegningen skulle have nogen værdi for Monika, måtte den være sanddru og næsten videnskabelig.
Derefter tegnede hun som sædvanlig igen motivet på et 34x40 Arches akvarelpapir med en B4-blyant.
Og her tillod hun sig at digte.
Som regel var denne procedure den samme:
Først frembragte hun en tegning af mere teknisk art og i tillæg en mere kunstnerisk version, hvor realismen ikke var det afgørende.
Julie kunne bestemme dronefluerne og den dobbeltbåndede alene på deres agtpågivende måde at stå på i luften.
Kuglebærerne på deres forsigtige, næsten følende glideflugt.
Men denne her kendte hun ikke.
Den havde næsten størrelse som en Volucella, med et for hende ukendt mønster.
Og samme nysgerrighed som den dobbeltbåndede.
Hun begyndte slavisk og metodisk at tegne den op.
Hun lagde et grid-mønster ned over papiret.
Med hovedet og antennerne og arista yderst.
Med frons og ocellar-trekanten på panden og selve ansigtet, det, hun havde set af det.
Med thorax og abdomen.
Med humerus, thoracis dorsum, squa-ma og haltere.
Med scutelleum og de fire segmenter på bagkroppen.
Ster-nitterne kunne hun af gode grunde kun gætte sig til, da hun havde set den ovenfra.
Med benene, med coxa og trochanter, femur (låret), knæet og ti-bia (skinnebenet).
Fødderne kunne hun også kun gisne om, for hun så hverken kloerne eller fod og forfods mere detaljerede inddeling.
Hun havde egentlig planlagt at udspare enkelte områder.
Men efter nogle overvejelser valgte hun at lade være.
Hvis tegningen var god nok, var det ikke nødvendigt.
Julie lagde altid farve på i tynde, transparente lag.
Det var en særlig teknik, der sikrede større gennemskinnelighed fra papiret.
Hun brugte både mårhårs- og egernhårspensler.
Den store no.
12
af egernhår til de flade laveringer, mårhår no.
6 til de midterste partier og en sylespids rigger til de allerfineste detaljer.
Af og til også nogle af de pensler, Sun Chang havde givet hende.
Det tog hende otte timer at færdiggøre akvarellen.
Bagefter stillede hun den altid frem, så hun kunne vurdere den i forskelligt lys og fra forskellige vinkler.
Hun var kun bange for mørket, når hun vågnede i det.
-	Hvorfor tænder du ikke lyset?
havde en kæreste engang spurgt hende.
-	Jeg kan godt lide at gå i mørke, sagde hun og famlede sig frem med lukkede øjne.
Hun havde aldrig kunnet forklare det for nogen.
Men hun kunne faktisk godt lide at gå i mørke.
Når hun slukkede lyset i sit kontor om aftenen.
Når hun klædte sig af og slukkede lyset i soveværelset.
Hun lukkede somme tider øjnene, og fordi hun havde foretaget den samme manøvre et utal af gange, havde hun en fin fornemmelse for, hvor et dørhåndtag sad, hvor den næste lyskontakt befandt sig.
Det var lettere infantilt, men sådan havde hun gjort i mange år.
Det gjorde hun også nu, hvor hun som sædvanlig havde svært ved at falde i søvn.
Og heller ikke turde.
Først da hun gik forbi spejlet på vej til toilettet, tændte hun lyset.
Og stivnede.
Hun tog et par skridt tilbage.
Hun skævede ængsteligt mod billedet i stuen.
Og først var hun overbevist om, at hun måtte have set syner.
Et ansigt.
Der fandtes én svirreflue med dette kendetegn: dødningehovedsvirre-flue.
Rødgul glanssvirreflue kunne imponere med den kobberagtige og skinnende overkrop, man kunne ane slidbaner i lille havesvirreflue, og der var nogle af dyndfluerne, der kunne opvise en smule grumset gætværk i abdomen, men der fandtes kun en blandt svirrefluerne, hvor aftegningen på ryggen havde givet så mange associationer til et ansigt, at det ligefrem havde afspejlet sig i dens navn.
Hun havde før oplevet at kunne se menneskelignende ansigter i hovederne på især de små ha-vesvirrefluer.
Når skyggerne faldt rigtigt, var det næsten uhyggeligt.
Som om et menneskeansigt var forpuppet i miniatureformat og forsøgte at presse sig ud af sit trange hylster.
Hun tændte mere lys.
Hun hentede mobilen for at tage et foto, men da hun stod foran billedet og tog det nærmere i øjesyn, var det, som om aftegningerne var forsvundet.
Hun rykkede lidt rundt, slukkede for et par lamper igen, fordi hun tænkte, det måtte have været en måde,
lyset udefra faldt på, der gav virkningen.
Men hun kunne ikke genskabe synet.
Hun lyttede lidt til de ulidelige rytmer fra boybandet Acrush og tænkte, at Sun Chang nok havde sent besøg.
Måske en herre.
Selv om hun vist var til kvinder.
Nætterne var det værste.
Hun kunne ikke falde i søvn.
Hun turde ikke.
Når hun alligevel faldt hen, vågnede hun ofte i en tilstand af intens frygt.
Hun vidste ikke præcis, hvad klokken var, men hun fornemmede, at det stadig var nat.
Hun så rummet for sig.
Men det var, som om hun så det gennem sine øjenlåg.
Eller som om det hele var en drøm.
En meget virkelig drøm.
Hun var stiv af rædsel.
For hun følte, at der var en anden i rummet.
Og hun var ude af stand til at bevæge sig.
Helt fysisk.
Det var som at være levende død.
Og hun vidste ikke, om hun sov og var midt i et frygteligt mareridt.
Eller om hun var vågen.
Og var med i et, der var
værre.
mads Kragelund Hansen spurgte ikke til svirrefluerne, for han begreb det vist ikke.
Det var tit, som om han reelt ikke anede, hvad han stod overfor.
For ham var og blev hun en gåde.
For ham var det uforståeligt, at hun som 25-årig kvinde kickflippede på sit skateboard hele vejen fra Rosengården til hans klinik med Charli XCX pumpende for fuldt drøn i hørebøfferne.
I sin egen verden.
Sin helt egen verden.
Men det var, fordi han aldrig havde tænkt over, aldrig havde behøvet at tænke over, at ingen ville overfalde en ung kvinde på et skateboard.
Det var for mærkeligt.
For underligt at nærme sig en ung kvinde, der ollieede, pop’ede, grindede eller carvede med pandebånd, i underlige gevandter og med sort dødsbemaling omkring øjnene.
Hvad han derimod var interesseret i, var drømmene.
Så efter sært udeltagende at have spurgt til Lamotriginen, som han kategorisk afviste kunne have noget med søvnlammelserne at gøre, spurgte han igen og igen til, om der var tilfælde af narkolepsi i familien.
Dette benægtede hun altid.
Der kom den sædvanlige svage brise fra det åbne vindue i konsultationsværelset.
På væggen: tegningerne med de blå fugle, blafrende.
Flybilletten.
-	Hvordan ligger du, når du sover?
Hun så afventende på ham.
Hun kunne ikke finde ud af, om han var pervers og ligesom alle andre spurgte med en anden hensigt, selv om han var psykolog.
-	Er det vigtigt?
Han nikkede.
-	Jeg ligger på ryggen.
Men også på siden.
-	Prøv at vende dig om på siden.
Hele tiden.
Hun skød sig bagud på stolen og lagde benene overkors.
-	Hvorfor?
Han anbragte skriveblokken i skødet.
-	Fordi lammelserne ofte opstår, når man ligger på ryggen.
Ved du, om du er vågen her?
-	Det er meget svært at afgøre.
Jeg ser jo det hele.
Tydeligt.
-Men du ser ikke tingene bag dig?
Hun rystede på hovedet.
-	Og rummet er tomt?
-	Nej.
Det vil sige, jo.
Men jeg kan mærke, at der er noget.
Nogen.
Jeg ved det ikke.
-Men du ser intet?
-	Nej.
-Men du er bange?
Hun nikkede.
-	Hamrende angst.
Jeg er jo ude af stand til at røre mig.
-	Hvad sker der så?
Hvordan er det, at angsten kulminerer?
-Det er, som om noget svæver over mig.
Han så opfordrende på hende.
-	Er det en person?
Hun nikkede.
-	Hvad gør han?
Hvordan ser han ud?
-	Først smiler han bare.
-Hvordan ser han ud?
Prøv at beskrive ham.
-	Buskede øjenbryn, smalle læber, høje tindinger.
Egentlig virker han venlig.
Men det er mærkeligt.
Han kan både være en helgen.
Og en forbryder.
-	Hvad gør han?
-Han smiler til mig.
-Hvad sker der så?
-Han lægger hænderne om min hals.
Og så kvæler han mig.
det var tegningerne, der satte ham i gang med undersøgelsen af Brunelleschi.
Pigen.
Julie.
Og hendes tegninger.
Hvad enten han brød sig om det eller ej.
Og han brød sig ikke om det.
Hun tegnede insekter.
Eller fotograferede.
Han kunne ikke finde ud af det.
Somme tider sad hun længe i gården, og det var svært for ham at få øjnene fra hende.
Efter den indledningsvise forfærdelse over, at det var fluer, hun var koncentreret om, vendte hans blik langsomt tilbage til hende, når hun rodede rundt i buskene.
Han fantaserede om, hvad hun foretog sig, indtil alle hans aversioner mod hende en dag forsvandt (og det var ikke, fordi han havde jern på - eller det havde han også, men det havde han så tit).
Det var, fordi det gik op for ham, at der endnu fandtes mennesker, der havde roen til at sætte sig ned med en blyant og en blok og lade verden gå ad helvede til.
Han bebrejdede sig selv, at han aldrig helt kunne vide, om det var den evigt slumrende libido, der, ved synet af hendes bare ben, farvede hende i et grelt positivt skær.
Han havde ellers besluttet sig for ikke at bryde sig om hende.
Men langsomt blev han hjælpeløst optaget af, hvem hun var, og hvor hun kom fra.
Men frem for alt fascinerede hun ham umiddelbart.
Modstræbende
måtte han erkende, at det faktisk var hende, der hjalp ham igennem en midlertidig skrivekrise ved med sin blotte tilstedeværelse at angive retningen for hans research.
Han indså også, at det var småligt af ham ikke at vedstå den inspiration, hun havde givet ham.
Men han indlod sig nødigt i nære og følelsesmæssige relationer.
Han havde det bedst oppe på kvisten.
Uden for meget menneskelig kontakt.
Desuden ville det sikkert også bare blive misforstået.
Herregud, han kunne være hendes far.
Fordi han var optaget af hende, fordybede han sig i tegningens kunst og historie, og det var derved, han kom på sporet af perspektivet.
Og for første gang i lang tid tændtes der en lille inspirationens glød inden i ham.
Perspektivet havde nemlig optaget ham som ung, da han som mange andre havde været fascineret af især Egyptens mysterier.
Han kunne udpege præcis, hvornår og hvordan det startede, nemlig da han første gang læste om den britiske Royal Air Force-pilot, der i 1940 tog et foto af den store Giza-pyramide og viste, at pyramiden ikke kun har fire sider, men faktisk er ottesidet - et faktum, mange ikke var klar over.
Selv ikke i dag.
Derfra fuldførte han alle fantasters uundgåelige dannelsesrejse, som gik over, at der ingen inskriptioner var i pyramiderne, der fortalte, hvem der havde bygget de tre store pyramider, at der ingen ligfund var gjort i pyramiderne, selv om egyptologerne hårdnakket hævdede, at de var gravmæler, at der ingen hieroglyffer var, der angav, hvordan de var bygget og hvorfor, at pyramiderne muligvis, muligvis, var anlagt efter stjernehimlen, at de lå nøjagtig midt i verden, at Sfinksen muligvis, muligvis, var tusinder af år ældre end hævdet af egyptologerne, at der ingen fornuftig forklaring var på, hvordan i himlens navn et folk, der kun havde småtandede kobbersave til rådighed, havde udskåret de millioner og atter millioner af sten, der skulle til for at skabe det monstrøse pyramidebyggeri.
Han kom i forbindelse med alverdens forskere og bindegale fanatikere, alle med hver deres himmelråbende idiotiske konspirationsteori om, hvad man forsøgte at dække over.
Hvad der dog frem for alt slog ham som en bizar udeladelse eller mangel ved disse fænomenale bygherrers formidable præstationer,
var det totale fravær af perspektivet i deres afbildninger.
Hele hans ungdom havde han været optaget af disse spørgsmål: Hvem var vi?
Hvor kom vi fra?
Hvorfor kunne vi ikke besvare fortidens gåder?
Selv om verden tilsyneladende ellers var sandet til i ligegyldige gøremål, hvor man diskuterede karismaforladte og åbenlyst vanvittige politikere, fandtes der, erfarede han, en undergrund af ungdom, der stillede nøjagtigt de samme spørgsmål, som han havde været optaget af engang.
Mag-
nus var ikke længere helt ung.
Hvis hans liv skulle give mening, måtte han yde et bidrag og skabe noget, han kunne stå inde for.
Om så det bare blev det lille hjørne, der hed opklaringen af perspektivets indførelse i verden.
Det fyldte ham med uforklarligt godt humør.
Ligesom Julie.
”Det kan virke næsten uforståeligt i dag, at synssansen, der er så styrende i en moderne kultur, og de forholdsvis simple principper om lineær afstandsmarkering i kraft af den gradvise formindskelse af genstandenes indbyrdes størrelse ind i et billede eller et landskab så længe kunne unddrage sig den menneskelige erkendelse”.
Cursoren stod som en afventende streg på skærmen og dunkede.
Som en lyspuls.
Nå ja, det skulle nok gøres mere salgbart, men det udtrykte faktisk præcis, hvad han ønskede at sige.
Ud over at de hilste på hinanden, når de en sjælden gang løb på hinanden i opgangen, havde Magnus nærmest aldrig vekslet et ord med sin muse.
Men da han næste dag steg af cyklen, sad hun på hug på fliserne i gården med sit kamera og fotograferede.
Han gik hen mod hende, for nu ville han have det sagt til hende.
Hun rejste sig i det samme og løb forfærdet hen mod ham.
-	Aj, klodsmajor.
-	Hvad har jeg gjort?
-	Du har lige trådt på en Physiphora alceae.
Idet hun sagde det, røg hendes skuldertaske af, og alle hendes ting væltede ud over fliserne.
Magnus stivnede, mens hun arrigt gav sig til at samle tingene sammen.
Hun rejste sig, drejede om på hælen og forsvandt i porten, da Magnus fik øje på en stor, brun manilakuvert, som hun havde overset.
-	Julie, råbte han, mens han på tæerne nærmest sprang fra flise til flise for ikke at lave flere ulykker.
Han hørte hende le ved synet af hans ynkelige hopperi.
Det er sikkert vigtigt, sagde han og rakte hende kuverten.
Tak, sagde hun, mens hun stadig lo.
- Det kan måske ændre mit liv.
- ’ham’
?Mads Kragelund Hansen så uforstående på hende.
Men ikke i affekt.
Det var, forestillede hun sig, nærmest, som om han forventede underlige udbrud fra hende.
Hendes mærkelighed var forklaring nok i sig selv.
-	Ham?
Du spurgte, hvordan han så ud?
Hvorfor spurgte du, om jeg havde drømt om ’ham ?
Han satte sig bag bordet.
-	Åh, ’ham’.
Visse ... klienter, ikke alle, får nogle drømme, mareridt, hvor personer kan materialisere sig ... dæmoner ...
-	Dæmoner?
-	...
Ja, det er mere sådan en faglig term for det.
-	Men hvorfor en mand?
-	Det er oftest mandspersoner.
Ret beset er der tale om hallucinationer.
Mads Kragelund Hansen forklarede, at der intet mærkeligt var ved
hendes drømme.
-I REM er forbindelsen til kroppens muskler praktisk taget ikke-eksisterende.
Det er for at forhindre den sovende person i at udleve sine drømme og gøre skade på sig selv.
Når hjernen bevæger sig ud af REM-fasen, er kroppen endnu ikke fulgt med.
Som regel er det her, drømmene opstår.
Er der narkolepsi i familien?
Julie rystede på hovedet.
-	Ikke hvad jeg ved af.
-	Mange hallucinerer i søvnlammelserne.
Det sker, fordi hjernen stadig er i drømmestadiet.
Folk har rapporteret om mærkelige og usædvanlige syner.
-	Og det kan ikke have noget at gøre med medicinen?
Han så indgående på hende.
-	Lamotriginen, medicinen, er ment som en stabilisator - den ændrer kun dybden af eventuelle dyk, men ikke på tænkningsmåden og heller ikke på vaner ...
-Så medicinen kan ikke forklare det?
Han så på hende over brillestellet.
-	Drømmene?
Han rystede på hovedet.
-	Vi vil gerne revurdere om et halvt eller et helt år.
Der er ingen grund til at tage den, hvis der ingen effekt er.
-Man ved vel heller ikke alt om bivirkningerne?
-Lamotriginen vil ikke fremkalde anfaldene.
Men der er jo en grund til, at du tager medicinen.
-	Hvad tænker du på?
-	Årsagen til, at du tager medicinen, kan være en forklaring i sig selv.
Stress og depression kan være med til at udløse dem.
De drømme, eller mareridt, du har, går under betegnelsen ’intruder-fænomenef.
Men der er en afart af at føle, at nogen er i rummet sammen med en.
-	Og det er?
-	At man rent faktisk ser, eller tror man ser, en person, en skikkelse, i rummet.
Vi kalder det en ’incubus’.
Som regel den mandlige dæmon.
Hvorfor spørger du?
-Men hvorfor sagde du ingenting?
-	Fordi jeg regnede med, at du selv ville undersøge det.
Du er jo så grundig med alting.
Sidst belærte du mig om Lamotriginens bivirkninger.
I detaljer.
Nogle af dem kendte jeg ikke engang.
-	Hvordan forklarer man det?
-Det kan man ikke.
Hun tav.
Hun studerede ham lidt.
Så sagde hun:
-Det er ikke den eneste grund, vel?
Hele forklaringen?
Han så tøvende på hende.
Så skubbede han stolen tilbage, rejste sig og hentede en mappe fra arkivskabet.
Han trak et papir frem og skød printet af en internetartikel over mod hende.
-	I 2009 offentliggjorde hjemmesiden thisman.org et billede af en mand,
som efter sigende hjemsøgte folk over hele verden. I deres drømme.
”Har du nogensinde drømt om denne mand?
”Tusinder verden over reagerede.
Folk fra så forskellige steder som Los Angeles, Berlin, Sao Paulo, Teheran, Beijing, Rom, Barcelona, Stockholm, Paris, New Dehli og Moskva havde alle drømt om den mystiske mand.
Der opstod hurtigt alle mulige teorier om, hvem han kunne være.
Og hvordan det kunne gå til, at så mange tilsyneladende havde de samme drømme om ham.
-	Hvad skete der?
-	Hans betydning blev hurtigt omdiskuteret.
Hvad var han udtryk for?
En kollektiv bevidsthed?
En jungiansk arketype?
Gud?
-	Gud?
-	Ja, nogle mente seriøst, at han var materialiseringen af Gud.
- Der var også nogle, der mente, at han var en levende person, der kunne tiltvinge sig adgang til folks drømme.
-	Men hvorfor fortæller du mig det?
-	Fordi nettet er fuldt af den slags junk.
For et par år siden kom det frem, at det hele var en hoax.
En prank.
En joke.
En happening.
Et markedsføringsstunt.
Udtænkt af en italiensk sociolog ved navn Andrea Natella.
Et fuckup med letpåvirkelige personer.
Der var ellers planlagt en film, og hvad ved jeg.
Jeg ville ikke have, at du skulle forurenes af nettets pladder, når du nu gør så gode fremskridt.
-Men hvorfor spørger du, om jeg har set ham, når nu det åbenbart er en hoax?
-	Fordi jeg har haft en del andre ... klienter ... på det sidste, der har udpeget ’ham’.
Netop ham.
Det er min egen lille undersøgelse.
-	Men hvorfor forberedte du mig ikke på det?
-	Fordi jeg ville vente, til du selv bragte det på bane.
Er du klar til at fortælle om det?
I detaljer?
Hun nikkede.
-	Det føltes, som om nogen var i rummet?
Hun nikkede.
-	Så du ham?
-	Først var det lidt utydeligt.
-	Men lignede det ham?
Hun skød printet tilbage til ham.
-	Det var ham.
Fortæl mig lidt mere om søvnlammelserne.
-	Jeg kan give dig alle tallene.
Cirka 7,6 procent oplever søvnlammelse.
Tallet stiger til 28 procent hos folk, der generelt har afbrudte søvnva-ner.
Og op til 34 procent hos dem, der lider af angst eller depressioner.
Ofte sker anfaldene for personer mellem 10 og 25 år.
Genetiske årsager kan være en medvirkende faktor.
Tilstanden er ofte forbundet til narko-lepsi.
En neurologisk lidelse, hvor man har en overdreven tendens til at falde i søvn.
Det har vi jo så udelukket.
Men det er næppe den slags, du vil høre?
Julie rystede på hovedet.
-	Som sagt: Hallucinationerne kan forekomme i forskellige former:
En af dem er det såkaldte ’intruder-fænomen.
Hvor folk føler, at der er en anden i rummet sammen med dem.
En anden type hallucination er ’the incubus’, den mandlige dæmon-fænomenet, som er følelsen af at blive knust eller kvalt, mens man sover.
Det er helt normalt.
Naturligvis ikke rart.
Men hey, du overlevede.
Julie, det er ikke virkeligt.
Det er drømme.
Det kan føles mægtig ubehageligt.
Men det er kun drømme.
At sove på ryggen kan fremtvinge hyppigere anfald af søvnlammelse.
For lidt eller uregelmæssig søvn kan være en anden årsag.
-	Kommer der mange ind med de problemer?
Og hvad siger du til dem?
-	Jeg får mange unge ind.
Mest unge piger.
Derfor startede jeg min egen undersøgelse.
Jeg kan ikke pege på en klar årsag.
Det er unge, der på den ene side er uansvarlige og forkælede, men som samtidig er fryg-
teligt ensomme, selvhadende og selvskadende, emotionelt over- eller understimulerede, modløse, opgivende, suicidale.
-Drømmer alle om ...
ham?
-	Nej, nej.
Men nogle få gør.
Det er en fase.
Tror jeg.
Man vokser fra det.
-	Gør man?
-Du ved, vi ikke kan gøre noget ved det.
Men jeg tænkte alligevel på, om du kunne have lyst til at medvirke i nogle undersøgelser?
Det foregår på Bispebjerg Hospital.
-	Forsøg?
-	Der bliver ikke eksperimenteret.
Det er udelukkende for at monitere oplevelserne.
-Jeg ved så ikke, om jeg vokser fra det.
-	Hvad mener du?
-	Du siger, at hoaxen gik ud i 2009.
Og blev afsløret i 2015?
Han nikkede.
-	Ifølge historien fik en psykolog den første patient ind i 2006.
Men det er jo ligegyldigt, nu hvor vi ved, det hele var et nummer.
Også det var tilsyneladende løgn og latin.
-	Det eneste problem, Mads, er, at jeg er 25 år.
Jeg var 15 år, da nettet blev fyldt med hans kontrafej.
Men jeg drømte om ham første gang, da jeg var ti år gammel.
På det tidspunkt fandtes han slet ikke ...
julie brød sig ikke om seancen med Mads.
Og den underlige stemning fulgte hende resten af dagen.
Hun tilbragte tiden med skatere og graffitimalere i Nordvest.
Men hun var underligt rastløs.
Senere tog hun på arbejde.
Hun havde en tjans som barista i en kaffebar sideløbende med studierne.
Ellers overlevede hun på SU, bidrag hjemmefra og ved at skralde supermarkedernes containere sammen med andre unge i nabolaget.
Hun regnede med at færdiggøre sin ph.d.-afhandling på det biologiske fakultet på Københavns Universitet om et par år.
I Fiolstræde købte hun en buket blomster.
Hun hørte ikke, hvad den lille pige sagde, da hun tog imod blomsterne.
-	Om jeg giver noget slik?
-	Giv slip, sagde barnet og så på hende.
Julie gispede forskrækket.
Og hun trak panisk hånden til sig, for det var pigen, der havde fat i hende.
-	Gå ikke med dem.
-	Hvad siger du?
-	Giv mig dem.
Den lille pige stod med fremrakt hånd.
Tøvende afleverede Julie buketten til hende.
Pigen vendte sig, dyppede enderne i vand og kom buketten i papir.
Så afleverede hun den til Julie igen.
-	Hav en god dag.
Julie vaklede derfra.
Rystede på hovedet.
Ikke alene sov hun dårligt.
Nu hørte hun også syner.
Hjemme lukkede Julie døren til lejligheden bag sig.
Hun gik ud i køkkenet og undersøgte buketten.
Intet spor af nogen eksotisk svirreflue.
Ikke så meget som en skadelig minérflue var der i den.
Kemisk renset for al biologi.
Sikkert dyrket i Holland.
Hollænderne er dygtige.
Også til - ligesom danskerne - at udrydde alt, hvad der minder om liv.
Hun satte sig ved skrivebordet og pjattede lidt med farverne og vanddunkene, der stadig stod fremme.
På et tidspunkt havde hun udstillet.
Men det gjorde hun ikke mere.
Der var ikke den store efterspørgsel på svirreflue-collager.
I akvarel.
Engang havde hun fået trykt nogle af dem og solgte dem som postkort.
En dag spurgte en mand, om kortet, der kostede 30 kroner, var en original?
En original?
Til 30 kroner?
Glæden ved at mærke det grove akvarelpapir og se farverne flyde sammen var dog intakt.
Papirets ru overflade mod bagen af hånden, penslernes afsatte farvespiraler i vandet.
Det hele var så sanseligt.
Hun lagde ud med den store pensel i egernhår, der kunne rumme uanede mængder af vand og alligevel kunne male helt tyndt, tog derpå no.
6 og no.
8op og arbejdede langsomt motiverne frem, før hun til sidst finpudsede med den lille, tynde rigger.
Men det blev mest til udkast.
Bagefter rensede hun omhyggeligt penslerne og gik i bad.
Hun gik ud i køkkenet og smurte sig den for tiden foretrukne spise: hjemmelavet surdejsrugbrød med en særlig jyskproduceret ost, akaciehonning og hasselnødder rullende rundt i den flydende honning.
Vena spuria.
En åre, der ender blindt.
Det er sådan, man karakteriserer dem.
Kan kende dem.
Svirrefluerne.
Eschers sløjfer endte blindt.
Lidt som vena spuria.
Bortset fra at vena spuria ender midt i ingenting.
Ingen andre fluer har sådan en åre.
Våbenfluerne har deres diskcelle - en lille, kantet celle midt på vingen, hvorfra tre-fire mere eller mindre svage ribber løber på den forreste del af vingens bagrand.
Men svirrefluernes ender fortabt ude i ingenting.
Allerførst kender man dem naturligvis på deres meget sparsomme behåring, der adskiller dem fra de mange andre fluer.
Man
adskiller dem fra bierne ved de små, stumpe antenner.
Man kender dem også på deres store øjne.
Men er man i tvivl, har alle arter i familien en sådan speciel ribbe i vingen.
Julie elskede Escher.
Her endte intet.
Julie holdt af at tegne dem.
Og da hun langsomt begyndte at arbejde med collagerne, fandt hun ud af, at fluen tidligt havde haft stor betydning i kunsten.
Ofte blev den forbundet med død.
Med det dødelige.
Men hvor guldsmeden tit var associeret til det onde, var billedet alligevel mere nuanceret, når det gjaldt fluerne.
Ofte var det blot dette: Memento mori.
Husk, at du skal dø.
Hun havde gået rundt om det hele dagen.
Men nu kunne det ikke vente længere.
Hun satte sig foran laptoppen og gav sig til at søge.
Det kunne umuligt passe.
Det vidste hun.
Men da hun fandt ThisMan.org, var hun ikke længere i tvivl: Det var manden, hun havde set.
Ifølge historien dukkede denne mand ganske rigtigt første gang op i 2006, da en kvindelig psykolog tegnede ham, efter at han gentagne gange havde manifesteret sig i hendes drømme.
Det var så åbenbart en historie, der slet ikke passede.
Afsløringen af, at det hele var et fupnummer, kom, fuldstændig som Mads havde forklaret, først i 2015.
Og Julie drømte første gang om ham, da hun var ti år.
Hun tyggede lidt på blyanten.
Hvorfor skulle livet være så kompliceret?
Nu måtte hun bare vente og se, om Monika havde bedre held med at få den gennem systemet.
Igennem nøglerne.
Hun håbede, at tegningen var præcis og detaljeret nok.
Normalt sendte hun kun den tekniske tegning.
Hun var spændt på, hvad Monika ville sige til collagen.
Monika var en pige, Julie kendte uden at vide, hvem hun var.
Hun var biologistuderende på Aarhus Universitet og studentermedhjælper på Naturhistorisk Museum Aarhus, hvor hun arbejdede på biodiversitets-projektet BioWorld.
Ud fra billedet på nettet virkede hun sød.
En dag ville de to sikkert mødes.
Monika vidste absurd meget om svirrefluer.
Da hun trak dynen op over sig, lå hun længe og stirrede ud i mørket.
Hun turde ikke røre sig.
Men lå bare helt stille i sengen.
Og håbede på, at alting var væk i morgen.
henrik schwartz fra Afdeling N på Bispebjerg Hospital tog imod i indgangen.
-	Julie?
Hun nikkede.
Da de nåede et sted, hvor gangen delte sig, pegede hun på skiltet med Neurofysiologisk klinik og spurgte, om de ikke skulle den vej.
Han rakte hende hånden.
-	Denne vej.
Vi har nogle lokaler, hvor der er helt fred og ro.
- Du har problemer med at sove?
Julie nikkede.
-	Vi kan sagtens give dig noget, der knockouter dig på et par sekunder.
Men der var noget med nogle søvnlammelser også?
Julie nikkede igen.
-	Din læge har sikkert fortalt dig, at man ikke kan behandle søvnlammelse.
I grelle tilfælde udskriver man nogle gange antidepressiver.
Men det er noget, du skal tage med din læge.
En række kognitive søvnterapi-behandlingsmetoder kan også hjælpe.
Med at få mere kontrol over det.
Der var altid noget foruroligende og samtidig betryggende ved kittelklædte mennesker i hvide træsko.
Mens de gik ned ad gangene, satte han hende ind i det praktiske.
Sammen med de andre var det meningen, at de ville beholde hende i nogle dage, så de kunne følge hendes søvnmønster.
-	Vi starter bare med at køre dig igennem nogle målinger.
Vi har nogle spørgeskemaer, som vi naturligvis vil bede dig om at udfylde.
Sover du slet ikke?
-	Meget lidt.
-	Det skal vi have klaret på en eller anden måde.
14 dage uden søvn, og så er du færdig, hvis du forstår.
Hvis det fortsætter.
Julie nikkede.
-Hvem er de andre?
-	Andre med et søvnmønster tilsvarende dit.
Højre eller venstre?
Hun så uforstående på ham.
Så greb han om hendes venstre håndled og rullede ærmet op.
-Det er bare noget beroligende.
Hun mærkede et prik i armen.
Så var hun væk.
magnus afventede leverancen fra et eller andet obskurt sted på nettet.
Han havde nu endegyldigt konkluderet, at årsagen til hans besvær med at tænke og skrive var, at han for et år siden havde truffet den fortvivlede beslutning at holde op med at ryge.
Det hele var et spørgsmål om kemi og hjernens indretning.
Stimulationen af nerverne i det ventra-le tegmentum.
Signalerne, der blev transporteret videre til belønningscentralen, nucleus accumbens, til fornuftsdepotet i den præfrontale cortex, til hukommelsen i hippocampus, til følelserne i amygdala.
Den vaper, han i stedet havde investeret i, tog det værste.
Før i sit liv, hvor han havde forsøgt at stoppe, var han endt i noget, der mindede om svær depression, hvor han havde haft lyst til at skyde sig selv.
Vaperen og de små nikotindunke afbøjede det værste fald.
Men selv når han sugede som en dykker, der ikke kunne få luft, kunne han kun akkurat holde det ud.
Den leverance, han ventede på, havde nu intet med nikotin eller lykkepiller at gøre.
Det var krassere sager.
Af en helt anden beskaffenhed.
For han havde i den grad brug for noget, der kunne banke noget inspiration frem i ham.
Man skulle aldrig kontakte sin muse.
Muser taler grimt.
Og selv om det var endt bedre, end det startede med Julie, da han havde trådt på noget, han ikke engang kunne se, var fortryllelsen blevet brudt.
Hvorfor lærte han det aldrig?
Man bør aldrig tiltale sin muse.
Han var ellers stoppet med den slags.
Stoffer.
I sine unge år havde han som alle andre unge røget en del pot og hash.
Da hans karriere tog fart, var han stoppet med det.
Men i de senere år havde han forkælet sig selv
ved én gang om året at ryge en mægtig joint.
Det var led i den kreative proces.
For Magnus måtte erkende, at påvirkningen var en nødvendig stimulans i den kreatives liv.
Det blev der dog sat en brat stopper for, da han af en ven for nogle år siden havde fået en lille pose hjemmedyrket pot.
Magnus havde i flere år klaret sig med rester af noget, der var dyrket og høstet for flere år siden, og som ved iltning også var blevet betydeligt svagere med årene.
Vennen havde glemt at advare ham om, at potensen i nyere pot imidlertid var betydeligt kraftigere og nærmest skunk-agtig, og han undlod også at fortælle, at han, der var en langt mere erfaren ryger, som regel kun tog et hiv eller to.
Så da Magnus, efter at have nydt en hel joint, ville rejse sig, gik han i gulvet med et brag.
Flvad der var værre, var, at han ikke for alvor forbandt situationen med den joint, han lige havde indtaget.
Han troede ganske enkelt, at hans sidste time var kommet.
Ynkeligt krabbede han sig fra sit arbejdsværelse, i huset hvor han dengang boede med Susanne og de to piger, langs gulvet hen til soveværelset, hvor han gispede, hvad han troede var de sidste få strofer.
Det sårede ham bagefter inderligt, at han ikke havde noget mere begavet at sige som sine sidste ord end: Jeg tror, du skal ringe efter en ambulance, Susanne.
Efter seancen gik der ikke en dag, hvor han ikke overvejede døden.
Det lød dramatisk, og han indrømmede det heller ikke over for nogen, men det var sådan, det var fat.
Han havde budt sit legeme meget og havde som andre unge nærmest ikke kendt til frygt, men nu blev han opmærksom på selv den mindste og helt ligegyldige uregelmæssighed.
Den seance var ikke udslagsgivende, men blev alligevel et symptom på det, der endeligt beseglede hans og Susannes ægteskab.
Hvad der i hendes øjne var uansvarlighed, var alt for ofte i hans en nødvendighed.
Hans arbejdsvaner blev for stor en udfordring.
Og til sidst var skilsmissen uundgåelig.
Fra da af svor Magnus for sig selv aldrig mere at lukke en kvinde ind i sit liv.
Magnus levede nu, som før han mødte Susanne, som en eremit, omgivet af sine bøger og papirer og med kun sporadisk kontakt til sine to
børn.
Hvad der nagede ham, fordi han så, han blot gentog et mønster, han ellers havde svoret, han ville bryde.
Magnus medgav også, at der ingen indre logik eller stringens var i, at han efter den omgang nu kastede sig ud i et yderst potent sydamerikansk hallucinogen.
Men den permanente dødsangst, han nu slæbte rundt på, havde også udstyret ham med en lettere dødsforagt, som vist var blevet født i en slags trods.
Han troede ganske enkelt ikke på det at være bange.
Leverancen ankom med cykelbud.
På en og samme tid var det lige så forjættende, som det var ryggesløst forrykt, at man sådan uden videre over nettet bare kunne bestille en gift, et psykedelia, der kunne sende en ind i det sorteste mørke for altid.
Magnus afregnede med buddet.
-	God tur, sagde Magnus, da buddet forsvandt ned ad trapperne.
-	Tak, i lige måde.
-	HAR I FLYTTET mig?
-Det var vi nødt til.
Vi skulle have dig over til fMRI-scanneren.
Bare rolig, den sender heller ikke strøm gennem dig.
Funktionel magnetisk ressonanstomografi.
Alene ordet lød faretruende.
Scanneren larmede tilmed.
Hun havde slet ikke forestillet sig, at den ville give så mange støjende lyde fra sig.
Hun røg ind og ud af drømme og bevidsthed.
Hun så ham over sig, bøjende sit ansigt ned mod hende.
Egentlig så han ikke ond ud.
Men det var næsten det mest uhyggelige.
For pludselig greb han med begge hænder om hendes hals.
-	Har du nogensinde set noget lignende?
-	Aldrig.
Fik vi alle oplysningerne?
Da Julie vågnede, var hun omtumlet og vidste først ikke, hvor hun befandt sig.
Hun troede heller ikke, hun hørte rigtigt, da samtalerne i lokalet ved siden af blev tydelige.
Hun hørte, hvad der blev sagt, men det var, som om stemmerne og lydene kom fra et tilstødende rum.
Det rum, hun befandt sig i, var tomt.
Hun hørte ordet ’narkolepsi’ fra det andet lokale, men hun var ude af stand til at svare.
- Jeg er bange for, at jeg er ved at gå fra forstanden.
-	Det er nok manglen på søvn, Julie.
Du får det bedre.
-	Det er jeg ikke sikker på.
-	Har du stillet mange spørgsmål?
-	Måske spurgte du om det forkerte?
Måske kom du på sporet af noget?
-	Hvad mener du?
-	Har du aldrig undret dig over, hvor mange mennesker der går fra forstanden?
-	Jeg forstår ikke.
-Det hele er et spil.
Og det er ikke sjovt, hvis det bliver afsløret.
-	Men der må have været masser, der har tænkt de tanker, jeg har tænkt?
-	Der er også mange, der er døde.
-	Din far, siger du?
Din far havde ikke noget liv, efter sygdommen brød løs.
Han sad ofte sent om natten og stirrede på computeren, mens han forbandede sit liv.
Han ville for alt i verden forsøge at give dig det liv, du ønskede.
Men det kunne han jo ikke.
Han kæmpede selv med sit liv.
Men det blev sat på pause.
-	Som far er man kun så lykkelig som sit mest ulykkelige barn?
-	Præcis.
-	Jeger kedelig.
Jeg kan lide lav, stille musik, jeg kan ikke lide højder, jeg hader at køre stærkt.
Jeg kan lide langsom elskov.
-	Er du altid sådan?
Han rystede på hovedet.
-	Nej, nogle gange kan jeg faktisk godt lide det hurtigt.
En kvinde gik mod gaten i Kuala Lumpurs Internationale Lufthavn.
Bag sig trak hun trolleyvognen.
Mens hun blev mindre og mindre mod de store panoramavinduer for enden af fingeren.
Julie vågnede med et gisp.
Hvor kom den kakofoni af lyde og tekststumper fra?
Det var, som om de kom ind på forskellige frekvenser, mens hun flød ud og ind af vågen og nedsunket tilstand.
-Ved hun ikke, at det vil slå hende ihjel?
-	Hvordan forklarer du, at hun vil dø, hvis hun falder i søvn?
-	Der er meget, jeg ikke kan forklare.
-Sjældent at høre fra en læge?
-Hos Euklid
er vinkelsummen i enhver trekant 180 grader.
Fra de fem aksiomer udledte han alle sine resultater - for eksempel at vinkelsummen i enhver trekant er 180 grader.
Men der er andre trekanter.
Systemet er selv et system - inde i systemet.
-	Det siger du altid.
-Jeg kan ikke forklare dig et tilfælde som hende på en bedre måde.
Euklid kunne have formuleret sine aksiomer anderledes.
Eksempelvis giver en særlig modifikation af parallelpostulatet ovenfor ophav til en ikke-euklidsk geometri, hvor vinkelsummen i en trekant ikke er 180 grader.
-	Det er utroligt!?
-	Forskellige valg af aksiomer giver ophav til forskellige typer geometri, hvor vinkelsummen i en trekant enten er større end, lig eller mindre end 180 grader.
Dette svarer til geometri på henholdsvis en kugle, et plan, Euklids version, og en hyperbolsk overflade.
Med adgang til alle tre versioner kan vi vise, at vinkelsummen både er mindre end 180 grader, lig med 180 grader og større end 180 grader.
Disse udsagn er i klar modstrid med hinanden.
Altså har vores dårlige valg af aksiomer ført os til en selvmodsigelse, og denne geometriske teori er inkonsistent.
-	Er du færdig?
-	Kunsten er at vælge få intuitive aksiomer, der giver mulighed for mangfoldige og interessante matematiske resultater, men samtidig er konsistente.
Julie forstod godt meningen.
Problemet med denne ellers så tilsyneladende velforklarede verden er, at vi er nødt til at operere i konsistente systemer.
Vi ved det fra Gødel.
Det hele bryder sammen ellers.
Men hun var forundret over at høre om det her.
I en samtale på et hospital.
Og hun brød sig slet ikke om, at det var hende, de talte om.
Hun er væk igen.
Som om hun kan vågne, men også som om noget holder hende nedsunket.
I hvile, ikke søvn.
Hun ser ham over sig.
Smilende.
Men så placerer han hænderne om hendes hals.
Hun kan ikke få luft.
Og hun kan ikke røre sig.
Alle apparater sætter ud, hendes hjerterytme er lav.
Hun hører fjerne stemmer.
De taler om hende.
Hun ved ikke, hvem de er:
-Hun var ved at dø.
Samtidig hører hun en distinkt lyd.
Lyden af en knirkende sandal og et smykke, en armlænke, der ringler.
Da de får liv i hende igen, spørger de hende: - Nå, hvad så du så?
Skete der noget?
Hun lader, som om hun døser hen, men da hun hører lyden af en knirkende sandal og et ringlende smykke, indser hun, at de stemmer, hun har hørt, var deres.
Og da går det op for hende, at hun er nødt til at flygte.
Hvorfor skete den slags altid for hende?
Hvorfor kunne hendes liv ikke bare være normalt?
Samtidig med at det skulle være særligt, ønskede hun bare, at det var helt forudsigeligt.
At hun mødte en fyr, fik en kæreste, blev svigtet og fandt en ny.
- Ved hun, hvad der vil ske?
-	Det tror jeg ikke.
Hun tror vist, det bare er drømme.
-	Drømme?
Hvis det sker én gang til, er hun død.
-	Hvad mener du?
-Så du ikke tallene?
Hendes hjerte slog lige så langsomt som en neddykket delfins.
Da hun vågnede, fik hun på væggen øje på et billede af en Mnemosyne, en smuk sommerfugl, der nu er uddød i Danmark.
Den kendte hun.
I græsk mytologi var Mnemosyne gudinde for hukommelsen.
Mor til de ni muser.
Kunstarterne.
Hun hørte dem tale lavt på gangen.
-	Vi mistede hende næsten.
'Uforsvarligt’.
'Intet alternativ’.
Anede de ikke, hvor højt de talte?
Eller var de ligeglade?
Endelig var der stille.
Julie orienterede sig først i rummet.
Hun fik øje på sin mobil, der lå på et metalbord sammen med hendes øvrige ejendele.
Hun gjorde sig fri af først det ene aggregat, så det næste.
Hun anede ikke, hvem de var, eller hvad de ville.
Men hun følte sig ikke længere sikker her.
Julie frigjorde sig af slanger og dingenoter og placerede sig på gulvet i et hjørne.
Et blinkende lysstofrør sendte pulserende, stroboskopiske glimt rundt i lokalet.
Hun regnede ikke med, at der ville gå lang tid, før nogen så, at der var noget galt.
Så hun vidste, at hun skulle have fart på.
Instinktivt førte hun højre hånd til brystet.
Hendes hjerte slog.
Men hun var også bange.
Dog ikke så meget, at hun mente, hun var ved at dø.
Hun vidste, hun måtte væk.
Og hun vidste frem for alt, at hun nu bare ikke måtte falde i søvn.
Ude på gangen greb hun i en masse døre, der alle var låst.
Men til sidst fandt hun en, der var åben.
Hun åbnede den og løb ned ad trapperne.
Trappen endte i kælderen på komplekset, hun befandt sig i.
Mere overvågede end som så var de alligevel ikke.
Ingen alarmer gik.
Men da hun
forsøgte at skubbe endnu en tung dør op, kom en portør løbende mod hende.
-	Hey, burde du ikke ligge og sove nu?
-	Jo, sagde Julie.
Hun greb en armhulekrykke, der stod op ad væggen, og slog med al kraft mod hans ansigt.
- Hvis jeg havde lyst til at sove.
Men jeg har ikke lyst til at sove.
Herefter fandt hun strømskabet.
Og så slukkede hun for det hele.
Og alt blev mørkt.
da hun kom til sig selv, havde hun ingen idé om, hvor hun befandt sig, eller hvor hun havde været.
Hun var sikker på, at det ikke var på Bispebjerg.
Efter at hun havde fået bedøvelsen, havde nogen flyttet hende til et andet sted.
Men hvor var aldrig gået op for hende.
Og nu var hun, så vidt hun kunne vurdere, et helt tredje sted.
I det mindste kunne hun ikke få øje på hospitalsbygningen.
Var hun kravlet selv?
Og hvor langt?
Eller var hun blevet ramt af en bil?
Hun lå i vejkanten.
Et sted i Brønshøj viste det sig.
Da hun fik orienteret sig.
Hun kunne genkende Utterslev Mose, hvor hun tit kom.
Hun havde ingen anelse om, hvor længe hun havde ligget her.
Hun var forvirret og famlede efter sine ejendele.
Hun forsøgte at tænde mobilen, men hun havde besvær med at huske koden, da hun skulle låse simkortet op.
han havde beskidte og fedtede fingre, men det bekymrede ikke Julie, da hun tog imod og betalte for pakken med Ritalin.
Bare ikke sove.
For enhver pris ikke falde i søvn.
Det var det eneste, hun tænkte på.
Hun forlod stedet omkring Ravnsborggade og begav sig mod Søerne.
Og nærmest som ved en naturlov følte hun sig virkelig træt i samme øjeblik.
Som når man ikke måtte spise og med det samme blev sulten.
Hun slugte en pille og begav sig mod lejligheden.
Hendes ben svajede under hende, og hun havde mest af alt lyst til at sætte sig ned.
Men hun turde ikke.
Og hun turde ikke tage tilbage til lejligheden.
Til sidst fandt hun et øde sted uden mennesker og gav efter for trangen til at finde hvile.
Hun satte sig på brostensbelægningen.
Hun lagde nakken tilbage og døsede.
Langsomt faldt hun i søvn.
Hun så ryggen af en skikkelse.
Lige foran hende stak en eller anden pludselig ansigtet frem.
Det var blomsterpigen:
- Nogen er død.
Hun vågnede med et sæt.
allerede da hun skulle til at låse sig ind i opgangen, fornemmede hun, at noget var galt.
Hun vidste, hun ikke burde gå derop.
Døren til Mollys lejlighed stod halvt åben.
Da hun skubbede til døren, fik hun øje på Mollys krop, der lå forvreden over rygstykket på en sofa.
Hendes kjole var trukket op.
Men det virkede mest, som om det var sket, da hun væltede omkuld.
Ren likvidation.
Hun passerede døren til sin egen lejlighed.
Intet.
Hun fortsatte tøvende op ad trappen.
Uden at vide, hvad der ventede hende.
Døren til Sun Changs lejlighed stod åben, og da Julie nærmede sig, blev hun hurtigt klar over, at også her var der noget helt galt.
Dele af karmen var flået op, formentlig med et brækjern, og et tæppe lå halvvejs synligt i døråbningen.
Da Julie forsøgte at skubbe døren op, gik det op for hende, at det ikke kun var tæppet, der forhindrede hende adgang.
På gulvet lå Sun Chang i en blodpøl.
Hun var skudt gennem hovedet.
Julie slap døren, som havde hun fået stød, og trådte et skridt tilbage.
Hun snappede efter vejret uden at vide, hvad hun skulle stille op.
Havde det nu været en film, var Julie flygtet op på øverste sal, hvor der boede en motherfucking hunk med sixpack og lyssværd og ikke helt reelle hensigter.
Men i virkelighedens verden boede der kun forfatteren og insektmorderen Magnus Storm.
Han stod midt på gulvet i en blå- og bordeauxstribet badekåbe.
Selv om det var varmt udenfor, havde han bundet den sædvanlige kunstnerklud om halsen.
Enten var han bøsse, eller også skulle han få efterset mandlerne.
-	Hvad er der sket? sagde han.
-Jeg ved det ikke.
De er alle døde.
-	Hvem?
-	Alle i opgangen.
Sun Chang og Molly.
Hun så på ham.
Bag ham lød en ubegribelig, sfærisk musik.
Han lignede ikke en massemorder.
Faktisk så han pudsig ud.
Håret var i uorden, og han stod med skæve briller forbundet med brillesnor og i sit ter-moundertøj.
Halskludens knude strittede umotiveret ud for hans hage.
Han så på hende med et mistroisk smil.
-	Det er vist dig, der burde skrive.
- HVAD GØR VI?
-Jeg ved det ikke, sagde han.
- Er du sikker?
Hvorfor har jeg intet hørt?
-	Musikken? sagde Julie og smilede anstrengt.
-	Er du sikker på, hvad du har set?
-	Gå selv ned og kig.
-	Nej, jeg har ikke lyst.
Blod, siger du?
-	Nej, jeg sagde ikke noget om blod.
Men i mellemtiden var Magnus allerede styrtet ud til toilettet, hvor han kastede op.
-	Min helt, sagde Julie med et suk.
Hun så sig forvirret om i rummet.
Hun vidste, at de naturligvis skulle have kontaktet politiet og ringet efter en ambulance, men instinktivt var der også noget, der fortalte hende, at det hele ikke stemte.
-Jeg er på et ayahuasca-trip, sagde Magnus.
- Nu ved nærmere eftertanke var det måske ikke den bedste idé.
Det var faktisk nok en umådelig dårlig idé.
Jeg kan ikke tænke klart.
Du er?
-Julie, fra nedenunder.
Magnus slog sig for panden.
-Det ved jeg.
Han satte hænderne til hovedet.
- Det ved jeg jo godt.
Jeg kan bare ikke samle tankerne.
-	Kendte du dem?
Sun Chang og Molly?
Han rystede på hovedet.
-	Jeg hilste på dem, når jeg mødte dem.
Men nej, ellers ikke.
Han stivnede.
- Der står en enorm salamander ovre i hjørnet.
Hun rystede på hovedet.
-	Der står en standerlampe.
Hvorfor skulle nogen ønske at slå dem ihjel?
-Jeg har ingen anelse, sagde han.
- Men du har det også sådan?
Der er et eller andet helt galt, ikke?
Hun nikkede.
-Har du virkelig ingenting hørt?
Han rystede på hovedet.
-	Hvorfor har de ikke slået dig ihjel?
Hun gik hen til stereoanlægget og skruede ned.
- Eller i det mindste musikken?
Hun stirrede rundt fra en avis eller bogbunke til den næste.
Alt var et syndigt rod.
Selv ved hans skrivebord med den sørgmodigt lysende computerskærm kunne man dårligt klemme sig ind.
Stabler af bøger tårnede sig op fra gulvet.
-Man kunne ellers godt tro, de også havde været her.
Hvordan kan du arbejde i det rod?
Er du ikke forfatter?
-	Jeg er journalist, ikke forfatter, sagde han trodsigt.
- Forfattere er de der fimsede livsnydere, der bare må vise deres arbejdsværelse frem i glittede livsstilsmagasiner og tale med stor lidelse om deres døde og lige så hjernedøde karakterer, som om de var virkelige personer.
Den eneste virkelige lidelse er at kæmpe sig igennem deres ulideligt ligegyldige udgydelser.
-	Men du udgiver jo selv bøger?
-Der er forskel på at skrive bøger og så kalde sig forfatter.
-	Er det ikke også meget belejligt?
Når det går dårligt, kan du kalde dig journalist, og når det rigtigt kører, er du pludselig forfatter?
-Sådan ræsonnerer jeg ikke, sagde han.
Inderst inde glædede han sig nu over, at han aldrig havde krediteret hende for at have sat ham på sporet af den historie, han arbejdede på om den italienske renæssancearkitekt.
- Hvorfor taler vi i øvrigt om mine manuskripter, når der ligger to døde kvinder i ejendommen?
To døde kvinder?
Er du helt sikker på, at de er døde?
Som i døde?
Ved den sidste sætning hævede han stemmen.
Julie tog et skridt baglæns.
-	Hvordan ved jeg egentlig, at det ikke er dig, der har pløkket dem ned?
-	Hvordan ved jeg, sagde han, mens han tog et skridt frem og placerede sin pegefinger på hendes næsetip, - at det ikke er dig?
- burde vi ikke ringe efter hjælp?
Kontakte nogen?
-	Jo, det burde vi.
Men ingen af dem foretog sig noget.
De så begge ud ad vinduet.
En ambulance kørte frem til indgangsporten til baggården.
-	Hørte du den? sagde hun.
Han rystede på hovedet.
-	Er det ikke mærkeligt?
Uden sirene?
-	Nogen må have ringet.
De er her sikkert for at samle ligene sammen, sagde han.
Det gibbede i ham, da en af mændene trak en pistol, i det øjeblik han forlod vognen.
Julie så redderne åbne bagdørene i ambulancen, mens de rullede en båre ud på fortovet.
I samme sekund sprang en ung kvinde ud.
Hun kastede et blik i deres retning.
-	Nej, sagde Julie.
Hun genkendte Monika.
- De er her for at hente mig.
- hvad har du lavet?
Sig, hvad du har lavet?
Julie lagde hånden for munden af ham.
-	Shh.
Jeg aner det ikke.
Men jeg har set ligene.
Det har du ikke.
-Jeg vil ikke jagtes for mord, jeg ikke har begået.
-	Men helt ærligt, Magnus, hvem tror du, de vil mistænke, hvis du skal afhøres i din ayahuasca-rus?
De lå og rodede rundt i buskadset neden for vinduet.
Magnus jamrede lavt over at have forvredet foden i faldet.
Hun tyssede på ham.
Og sammen kravlede de langs husmuren, før de nåede ind i porten med udgang til Fiolstræde.
Magnus var tynget af den rygsæk, han nåede at få med.
Selv nåede hun kun at hente en laptop i lejligheden og tømme toiletskabet for piller.
Selv om situationen var helt uoverskuelig, havde hun åndsnærværelse nok til at huske både pas og tandbørste.
Da hun passerede Sun Changs lejlighed, kastede hun et blik på liget af hende, selv om hun egentlig bare ønskede at glemme synet.
Hvad i himlens navn var det, der foregik?
-Jeg har altid haft en indgroet mistro til alt, hvad der er, der ikke var der før, sagde Magnus.
- Det giver mig alligevel en tro på, at jeg kan stole på dig.
-	Hvad mener du?
-Da jeg flyttede ind i ejendommen, var du der allerede.
Hvad med Sun Chang?
Og Molly?
Hvad har de været rodet ind i?
-De har boet her et par år.
-Men pludselig var de her.
Begge to.
I København, hvor folk vil slå ihjel for at få en bolig?
Julie så på ham, som om han havde sagt noget frastødende.
-	Det sker tit for mig.
Jeg siger vitser, jeg ikke engang selv er klar over.
Det var ikke for at være dum eller sjov.
Men før lå der firmaer.
Det blev først anderledes, da andelene blev lavet om til ejerboliger.
Pludselig kom disse mennesker.
-	Det kaldes at flytte’, Magnus.
Alle flytter.
Og alle flytter til København.
-	Jeg synes, det er suspekt.
Og hvem ejede de firmaer?
Og har de noget med de firmaer at gøre.
Og har det noget at gøre med, hvad der nu er sket?
Hun fik en tekstbesked.
Den var fra Monika.
-	Dit liv er i fare.
Vi kan hjælpe dig.
Sig, hvor du er.
Magnus greb mobilen.
Han skød bagbeklædningen af og fjernede sim-kortet.
Han gjorde det samme på sin egen.
-	Monika?
Hvem er hun?
Julie stirrede tomt ud i luften.
-Jeg ved det ikke.
det vigtigste, svirrefluerne havde lært Julie, var at bevare hovedet koldt.
Da hun helt ung og uerfaren kastede sig ud i sine første svirrefluebestemmelser, fandt hun ud af, hvor vigtigt det var ikke at lade sig rive med.
Der var minutiøse forskelle på den forholdsvis almindelige hvidplettet svirreflue, Leucozona lucorum, og den meget sjældne Leuco-zona inopinata, og var det ikke for en lille skyggefarvning på scutelleum på hvidplettet svirreflue, var de to arter nærmest ikke til at skelne fra hinanden.
Det vigtigste for at styre sin egen ekstase var naturligvis at holde hovedet koldt og med det samme gå ud fra, at det, man havde fundet, næppe var spektakulært, om det så var første gang, man fandt det, også selv om det umiddelbart virkede løfterigt.
I hovedet plejede hun hurtigt at gennemgå de andre individer, der kunne være tale om, og selv når hun var færdig med dem, overbeviste hun for det meste sig selv om, at der kunne være andre muligheder, hun blot ikke havde tænkt på endnu.
På den måde havde hun undgået de værste bommerter.
Men hun var faldet i.
Flere gange.
For det var svært at være i sig selv, når man stod over for noget, der virkede nyt, og som potentielt kunne være en ny art for landet.
Der var ingen nævneværdig forskel på, hvordan hendes hjerne normalt behandlede svirrefluefund, og så den måde, hvorpå den behandlede gåden om Molly og Sun Changs død.
Det foregik metodisk, næsten klinisk ræsonnerende.
Helt blottet for følelser.
Jo mere hun tænkte over Molly og Sun Changs død, desto mindre mening gav det.
Molly arbejdede for Maersk og var i sin fritid en glødende Donaldist, hvis samling af gamle Anders And-blade var anerkendt selv i kredse, der på stedet kunne
redegøre for, hvem det var, Onkel Joachim og Maharajaen af Pengostan rejste statuer af i Andeby, eller hvem der var inde bag forklædningen i Fløjtetyven i Kirketårnet.
Sun Chang var en meget maskulin kinesisk kvinde omkring de halvtreds, der altid spillede høj musik med Acrush og ofte assisterede i Den Kinesiske Butik med alle deres lamper og kimonoer og rullegardiner og tepotter, der lå i gaden.
Hun lignede mere en mellemting mellem en grønlænder og en mongol end en kineser.
Så vidt Julie vidste, havde de to kvinder ingen forbindelse til hinanden.
Molly var yngre end Sun Chang.
Hun var rødblond af den lidt kolde type, som vist både en mand og en kvinde ville få lyst til at gå i seng med.
Og det var i hvert fald komplet uforståeligt, hvem der kunne finde på at slå de to kvinder ihjel.
mens de sad i S-toget på vej ud mod et sted i forstæderne, som Magnus mente var sikkert’, humpede samtalen sig frem.
De kendte stort set ingenting til hinanden.
Og nu var de pludselig smedet sammen af grufulde og helt uvirkelige og uforståelige omstændigheder.
Julie kunne se, at han var lige så rådvild og bange, som hun var.
Men han var stadig påvirket af ayahuasca, så det var svært at finde ud af, hvad der gjorde ham ræd.
-	Hvad er der galt? sagde han.
-Jeg ved det ikke.
Det hele er bare så underligt.
Er vi forfærdelige mennesker, Magnus?
-	Hvad tænker du på?
-	Sun Chang og Molly.
Hvorfor ringede vi ikke efter hjælp med det samme?
-Jeg har slet ingen følelse med tiden.
Faktisk har jeg heller ingen følelse i benene.
Bortset fra at jeg har ondt i foden.
Jeg prøver bare at få det hele til at hænge lidt sammen.
Og lande igen.
-	Du må se at blive klar i hovedet.
-	Er du klar over, hvordan det er at være på ayahuasca?
-	Nej, jeg er ikke idiot.
-	Hvor lang tid gik der?
Vi fornemmede måske bare begge to instinktivt, at noget var helt galt?
Han stirrede pludselig på hende i en forsinket reaktion på hendes tøj.
- Hvad er det for nogle bukser, du har på?
-	Jeg har været indlagt.
Men ret beset ved vi det ikke.
Vi ved ikke, hvad der foregår.
Vi har faktisk ingen idé om, hvad der foregår.
Jeg synes måske alligevel, at vi skal ringe til politiet.
-	Ikke tale om, sagde Magnus.
Han tog simkortene frem og knækkede dem begge.
Han børstede jord af bukserne, og i togvinduets genspejling mødtes deres blikke.
Under helt andre omstændigheder var synet så urimeligt, grotesk og komisk, at det ville have fået Julie til at grine.
En jordslået forfatter med de bedste år bag sig og håret i uorden, høj af et eller andet heftigt hallucinogen, iført absurd halsbind og læsebriller, der hang i en snor på brystet - og en psykisk ustabil kvinde i indlæggelsesbukser og med operationsplastre på hænderne.
-	Vi ved ikke noget om de mennesker, der er efter os.
Hvem er de mennesker, Julie?
Hun rystede på hovedet.
-Jeg ved det ikke.
Hvorfor ved du det ikke?
-	Jeg?
Du sagde, de var der for at hente dig?
Hvad mente du med det?
Hvem er de mennesker?
-	Jeg aner det ikke.
Jeg kender dem, men jeg ved ikke, hvem de er.
Jeg ved bare, at de forsøgte at holde mig spærret inde.
-Så du er også på flugt?
-	Shh.
Jeg prøver at tænke.
Du tror, der er en sammenhæng mellem, at de flyttede ind her, og så det, der er sket nu?
-	Værre endnu.
Da nogen tilsyneladende er efter dig, kan jeg ikke se andet end, at det her også må have en forbindelse til dig.
Julie så forskrækket på ham.
Hun fornemmede instinktivt, at han havde ret.
Hun kunne bare ikke pege på den direkte forbindelse.
-Men hvis det er sandt, hvorfor slog de så ikke dig ihjel?
Hvad var i øvrigt den skrækkelige musik, du hørte?
-	Gandalf.
Hvad kan jeg sige?
Jeg er ved at være en gammel mand.
Jeg er kedelig.
Jeg kan lide urytmisk, ikke-aggressiv, sfærisk musik, jeg kan ikke lide højder, jeg hader at køre stærkt.
Jeg kan lide langsom elskov.
-	Har du sagt det før?
-	Vi har aldrig talt rigtigt sammen før, sagde Magnus.
- Hvem ved i øvrigt, om nogen slog dem ihjel?
Måske slog de hinanden ihjel?
-	På hver sin etage?
Det er godt, det ikke er krimier, du skriver.
Julie sad med følelsen af at have oplevet et deja-vu.
Men hun kunne ikke placere det.
Det var bare, som om hun havde hørt Magnus sige det før.
Magnus stirrede fortabt ud af togvinduet.
Så sukkede han.
-	Jeg startede dagen med et ayahuasca-trip.
Så jeg var sådan set forberedt på lidt af hvert.
Men nu sidder jeg på vej ud til min søster, sikkert eftersøgt for mord, i selskab med en ung, sindsforvirret...
-	...
Jeg er ikke skør.
-	...
dipterolog.
Hvordan er det endt sådan?
-Jeg ved det ikke, sagde Julie.
- Men det startede med en tegning.
magnus diskuterede med sin søster i køkkenet.
Julie vidste ikke, hvor meget han satte hende ind i af nattens begivenheder, men hun kunne aflæse på hendes gestik og konstante skelen til hende, at samtalen nok mest drejede sig om hende.
Hvad han foretog sig med så ung en kvinde så sent om natten.
Magnus’ søster havde taget imod dem i døren og vist dem indenfor.
Det havde føltes akavet, for Magnus havde valgt ikke at forklare noget, så de stod bare dér som et noget umage par, og der var en følelse af storesøsters moralske dom over et usædeligt og uklædeligt forhold, den første forbudte kærlighed, over det hele.
Så gik de afsides, mens Julie blev vist ind på værelset, hvor de skulle overnatte.
Det var et lille, spartansk indrettet gæsteværelse, hvor en kondicykel var mast op i en krog.
Hele den ene væg bestod af en reol fyldt med bøger.
Julie gik på opdagelse.
Der stod en af Magnus’ bøger i reolen.
Den bar ikke præg af at være flittigt læst.
Hun tog den frem fra reolen, pustede støvet af den og gav sig til at bladre i den.
”Vi vil komme i tæt kontakt med fjerne mennesker og fjerne os fra dem, der står os nær”.
Hun nikkede anerkendende.
Det var ikke helt dumt.
Lidt opstyltet, men ikke helt åndssvagt.
Julie kendte ikke Monika.
Hun var et eksempel.
På de mange mennesker, man for eksempel skriver med uden egentlig at vide noget om dem.
Det var et moderne vilkår.
Præcis som han havde skrevet.
Magnus.
Så mange år forinden.
Hold da op.
Så mange år forinden.
Magnus lukkede døren bag sig.
-	Hvad sagde du til hende?
-	At vi to har et forhold.
At det er lidt kompliceret.
Han talte lavt.
-	Hvad har du ellers fortalt?
-	Intet om det, der er foregået.
-	Intet?
Han rystede på hovedet.
-Hvordan skulle jeg det?
Jeg aner knap nok selv, hvad der er foregået.
Hvad er der med den tegning?
Du sagde, det startede med en tegning?
Det kom som et kaudervælsk, som Magnus tydeligvis havde svært ved at følge med i.
Hun undlod nogle detaljer.
Men hun rablede om Monika, tegningen, hendes drømme, manden i dem.
Det hele havde været så forvirrende.
Først var hun flygtet fra et hospital - eller hvad det nu var -dernæst mordene, og så dukkede Monika op.
Men nu stod det klart.
For alvor klart.
Det måtte have noget med tegningen at gøre.
Hvorfor skulle Monika ellers indfinde sig?
Og Magnus havde ret: På en eller anden måde måtte det også have en forbindelse til det, der var overgået Sun Chang og Molly.
Kvinder, som hun kendte og havde talt med, men som hun ellers ikke stod i forbindelse med.
-	Jeg burde tage tilbage, sagde Julie.
- Jeg har slet ikke fået mine ting med.
Magnus stirrede på hende, som om hun var gal.
Eller som om han stadig var påvirket af ayahuasca.
Han advarede hende indtrængende mod at tage tilbage til lejligheden.
-Det går altid galt, når man nærmer sig gerningsstedet igen!
-	Men er det ikke for gerningsmanden?
Som sagt: Krimier skal du nok holde dig fra.
Magnus så et øjeblik meget træt ud.
-	Hvad med ham manden, du ser?
-Jeg ser ikke nogen mand.
-	Ham, du drømmer om?
-	Nå.
Hvad med ham?
-	Hvad går det ud på?
Julie undlod igen et par detaljer for ikke at skræmme livet af ham.
Men hun genfortalte loyalt historien om den italienske sociologs gimmick og berettede overfladisk om manden, der havde sat sig fast i hendes hoved.
Magnus satte sig tungt ned ved siden af hende.
-Det er godt, vi har fastslået, at det er mig, der er på stoffer.
Andrea Natella, siger du?
Julie nikkede.
-	Det er ham, der har fundet på ham.
-	Manden, som du drømmer om?
Men som er helt fiktiv?
Og som du nu har tegnet?
-	Nej, jeg har tegnet en svirreflue.
Jeg ved godt, det lyder sindssygt.
Magnus tog sig til hovedet.
-Man kan ganske enkelt ikke opfinde sådan noget.
Hvorfor overhovedet tage stoffer?
Han så på hende og smilede.
Han trak den ømme fod op og masserede den lidt.
- Ganske enkelt.
Den slags er umuligt at finde på.
-	Er den brækket? sagde hun.
-	Nej, det tror jeg ikke, sagde han.
Han kastede et blik på hende.
Så begyndte han at le.
Hun sad der i sine indlæggelsesbukser, de var kravlet ud ad et vindue, han var stadig høj af ayahuasca, og nu sad de her - hos hans søster.
Med forstuvet fod.
Og med Gud ved hvem efter sig.
-	Det er komplet vanvittigt, sagde han og kluklo.
-	Helt sindssygt, sagde hun og smilede.
-	Sådan har hele mit liv været, sagde han.
- Vanvittige optrin, som jeg absolut intet har at gøre med.
Men som jeg alligevel bliver rodet ind i.
Og nu er jeg midt i det.
Igen.
-	Du så ret sjov ud, sagde hun ved tanken om Magnus i lejligheden, omgivet af mordere, men tilsyneladende helt upåvirket og uskadt og uvidende, lyttende til Gandalf i sin rus, iført kunstnerklud, læsebriller og badekåbe.
Han lo selv.
-	Hvad var det i øvrigt for en?
-	Hvilken en?
-	Insektet, jeg trådte på?
-	En pletflue.
Den er ret sjælden.
-Det er jeg ked af.
-	Bare rolig.
Der er flere af dem.
Tror jeg da.
Så lo de begge.
Men lavt for ikke at irritere søsteren.
Magnus var sikker på
,det var en stressreaktion, og at det ikke var på grund af stofferne.
magnus kom listende fra badeværelset og lukkede forsigtigt døren bag sig.
Han lagde brillerne på natbordet, bankede hovedpuden og trak dynen til side.
-	Du virker lettet?
-Det er jeg på en måde også, sagde han og lagde sig i sengen ved siden af hende.
- Misforstå mig ikke.
Det er jo forfærdeligt, hvad der er sket, og hvad jeg har mistet, kan jeg slet ikke overskue lige nu.
Men på en eller anden måde er der måske også noget frihed i det her.
Hele vores liv, som vi kendte det, er vist ...
pist forsvundet.
Julie overvejede, om det var sådan, han havde det med alting i det hele taget.
Sin ekskone og børnene.
Om forfattere var sådan.
Et overstået kapitel.
Bogstaveligt talt.
Videre.
Lettelsen over, at det var forbi.
Lige i det sekund misundte hun ham.
-	Nå, jeg regner med, at vi bliver anholdt i morgen tidlig, sagde Magnus.
- Jeg vil godt have lidt søvn, før det sker.
-	Hvem tror du har gjort det?
Hvem ville gøre sådan noget?
-	Jeg aner det ikke, sagde han.
Magnus vendte sig om på siden.
Og kort tid efter kunne hun høre hans åndedræt blive tungere og mere regelmæssigt.
Julie lagde sig på ryggen og stirrede op i loftet.
-	Hvad sker der, hvis jeg ikke kan sove?
Det var ikke for at irritere ham.
Faktisk var spørgsmålet mest vendt mod hende selv.
Men han vågnede med et sæt og gryntede.
-	Få nu noget søvn, Julie.
-Jeg kan ikke.
-	Hvad plejer du at gøre på det her tidspunkt?
-	Studerer fluer.
Eller ser lidt porno.
-	Porno?
-	Nudistfilm, men ja, porno ret beset.
-	Hvadbehager?
Magnus vendte sig og stirrede vantro på hende.
-	Det er sandt, sagde hun, da hun syntes at kunne spore en vis forargelse i hans blik.
- Jeg synes, der er noget beroligende over, at nogen er enten så rige eller ubekymrede, at de bare kan ligge på en strand uden en trævl på kroppen.
-	Med et smugkamera oppe mellem skamlæberne?
-	Det er ikke det, der interesserer mig.
-	Du tager gas på mig, sagde Magnus.
- Sov nu.
-Jeg kan ikke.
-	Jeg kan nikke dig en skalle, hvis du synes?
Der blev en kort pause.
Så sagde hun:
-	Kan vi ikke bare kneppe lidt?
TO timer senere sov Magnus som en sten.
Julie selv lå og stirrede ud i mørket.
Hun kunne mærke tankemylderet brede sig i hovedet, og at hun blev motorisk urolig.
Der var allerede for mange ting i hendes liv.
Som regel hjalp det med en gang uforpligtende sex, og hun havde vænnet sig til at bruge kroppen som et instrument.
Hvis kroppen fik noget at lave, fik hovedet noget andet at beskæftige sig med.
Hun havde arbejdet hårdt på at forsimple alt.
Fluerne havde hjulpet.
Men et kamera og mystiske indstillinger, fluerne, studierne, skateboardet, tegningerne, akvarelfarverne, fremtiden og seksualiteten.
Det var i forvejen for meget.
Man var nødt til at begrænse sig.
Da først svirrefluer-ne var kommet ind i hendes liv som noget nær en frelse, var hun samtidig på vagt.
For pludselig så hun også andre insekter, der kunne være interessante.
Ikke sådan lige med det første.
Men stille og roligt dukkede de op og sloges om opmærksomheden.
Og nu et dobbeltmord.
Det lød grotesk i sig selv at sige det.
Og hun selv og ham på flugt.
Det var for meget.
Hun måtte holde sig i gang.
Fysisk.
For ellers blev hendes hoved enten tomt eller et mylder af frustrerende tanker.
Lamotriginen tog det værste mismod.
Desværre efterlod den hende også af og til sært følelseskold.
En intethed i hovedet som i kroppen efter en orgasme.
En slags indre død.
Af og til måtte hun tvinge sig selv op på boardet.
Eller ud på fliserne.
Bare hun var i bevægelse.
Da hun havde vendt og drejet sig længe nok, gik det op for hende, at hun var for bange for at sove og for rastløs til at være sengeliggende.
Det med tegningen blev ved med at gnave.
Og pludselig trådte et ubehageligt
syn frem for hendes indre blik.
Sun Chang var ikke død, da hun fandt hende.
Hun gispede lidt og trak efter vejret, og hun bemærkede, at Magnus i søvne
rakte armen ud for at trøste hende, mens han mumlede noget uforståeligt.
Men da hun tænkte tilbage, så hun tydeligt Sun Chang liggende med den ene hånd under kinden.
Da hun var nede anden gang, lå hånden ikke under kinden, men ned langs kroppen.
Hun gennemspillede det igen og igen i hovedet.
Men hun var sikker.
Helt sikker.
Hun ville aldrig kunne tilgive sig selv, hvis det viste sig, at hun kunne have gjort noget.
Hvorfor havde de dog reageret så panisk?
Hun klædte sig på og lirkede vinduet på klem.
Heldigvis var der ingen drabelige spring her.
Man trådte blot ud i et havebed og fulgte en flise-gang.
Hun noterede sig gadenavnet og tegnede undervejs ruten, så hun kunne finde tilbage.
Hun havde aldrig været her før.
Og det hele var forvirrende.
Man forsvandt herude.
Blev væk.
Opslugt.
Af matriklerne.
da hun stod tilbage i Rosengården, blev hun i tvivl om sit forehavende.
Enkelte sene hundeluftere var ude, og fulde folk trimlede gennem stræderne.
Hun følte sig egentlig ikke træt, men hun var mat i benene, og det var helt uoverskueligt at tænke på, hvor længe hun kunne fortsætte sådan.
Uden søvn.
Hun forsøgte at fokusere på aftenens drama.
Men det blev det næsten kun mere uoverskueligt af.
Det var, som om chokket kom igen og igen, fordi det ligesom var for voldsomt at kapere det ad én omgang.
Sun Chang og Molly, begge døde.
Begge dræbt.
Og what the fuck foretog Monika sig lige pludselig i Rosengården, i en ambulance, i forbindelse med en likvidering af to uskyldige kvinder?
Hun overvågede opgangen og lejlighederne i lyset fra gaden.
Først passerede hun et par gange for at få et indtryk af, om der var klar bane.
Tilsyneladende åndede alt fred og ingen fare.
Ambulancen var væk.
Og der var ikke tegn på aktivitet af nogen art.
Opgangen henlå i mørke.
Hun turde ikke tænde lys og famlede sig frem i skæret fra mobilen.
Hun kantede sig forsigtigt op ad trappen støttet til væggen.
Så stivnede hun.
Hun blev næsten lammet, som hun blev om natten, og hun troede, hun skulle besvime.
Hun nåede at tænke, at nu døde hun, men der skete ingenting.
Hun så en skikkelse.
Og hun kunne fornemme, at det var ham.
Manden fra om natten.
Men det var, som om han ikke så hende.
Hun havde holdt vejret så længe, at hun begyndte at snappe efter vejret.
Hun så syner i mørket.
Den fandens medicin.
Eller også var det manglen på søvn.
Hun stod længe og lyttede.
Selv lyden af sit eget tøj kunne
hun høre, bare hun bevægede sig en smule.
Hun var gået i stå.
Men hun vidste også, at hun ikke kunne blive her.
Hun skubbede døren til Sun Changs lejlighed helt op.
Sun Chang lå, som hun havde ligget, da Julie første gang var inde i lejligheden.
Det gav ingen mening.
Huskede hun alligevel forkert?
Og hvad med ambulancen?
At ambulancen umuligt kunne være en ægte dansk ambulance, havde hun sådan set gættet, men hvorfor havde man ingenting gjort for at skaffe ligene af vejen, hvis man havde noget skummelt med det at gøre?
Hun skulle til at trække døren til bag sig, da hun pludselig fik øje på noget.
Tæt på Sun Changs hånd var der på gulvet tegnet noget med blod.
En række cifre.
Hun forsøgte at genskabe øjeblikket, hvor hun fandt Sun Chang første gang.
Hun var sikker på, at der intet havde været at bemærke.
Hun overvejede kort, om det kunne være en besked fra ger-ningsmændene.
Men kom hurtigt til den konklusion, at man så nok havde henvendt sig klart og direkte.
Hvad der stod her, gav ingen mening.
Hun blev svimmel og var på nippet til at græde, for det måtte næsten betyde, at Sun Chang stadig havde været i live, da hun fandt hende, og at det var hende, der havde afsat tegnene.
Det forklarede faktisk også, hvorfor hendes ansigt nu igen hvilede på hånden.
Det havde været en sidste kraftanstrengelse.
Hun hev papirlappen med forstadsadressen op og noterede tegnene: ”DMB 14V8”.
Så kom hun i tanke om mobiltelefonen.
Hun greb den og tog en række billeder.
Ved lyden af en dør, der gik op, stivnede hun.
Hun holdt vejret og blev stående helt stille.
Hun var ikke alene.
i dette sekund priste hun sig lykkelig for alle de gange, hun var stivnet i akavede stillinger foran buske og træer med et tungt kamera udstrakt i begge arme.
Kunne nogen stå stille, var det hende.
Én forkert bevægelse eller lyd, og den svirreflue, man formentlig kun ville få at se én gang i sit liv, ville være væk.
Hun var blevet stukket af myg, bidt af klæger, brændt af brændenælder, svitset af sol, havde haft humlebier og hvepse kravlende på sig og plantagefluer i ørerne, men hun havde lært altid at stå bomstille.
Jagten på guldhvepse og svirrefluer havde også raffineret hendes evne til at bevæge sig, så det næsten naturstridigt ikke var til at se og ville gøre en mester i tai-chi misundelig.
Så hørte hun en høj lyd.
Som om nogen befandt sig bagved.
Hun nærmede sig tøvende.
Lyden blev højere, og så var det som en dør, der blev sparket op.
Flammerne ramte næsten hendes ansigt, og hun dukkede sig og søgte væk.
Og hun så ham.
Ikke direkte.
Men hun fornemmede ham.
Ligesom om natten.
Så hans skygge på væggen i skæret fra flammerne.
Skrækslagen gled hun langs væggen og forsøgte at blive væk.
Usynlig.
Hun vidste ikke, om han så hende.
For hun turde ikke se på ham.
Og langsomt bredte stanken af benzin sig til hele ejendommen.
Så løb hun.
Alt, hvad hun kunne.
magnus vågnede med et betænkeligt selvtilfreds smil om munden næste morgen.
Hans hånd rodede rundt på lagenet ved siden af, før han rejste sig på albuerne og gned øjnene.
Håret strittede i alle retninger.
Julie sad på en stol ved vinduet og betragtede ham med benene trukket op under sig.
-	Er der noget galt? sagde han.
-Jeg kan ikke sove.
Han så forundret på hende.
-	Snorkede jeg?
Hun rystede på hovedet.
-	Jeg mener: Jeg har ikke fået sovet særlig meget.
Han stirrede vantro på hende.
-	Som i ... slet ikke’?
Hun nikkede.
-	Hvad har du så lavet?
Næppe siddet og beundret din sovende sengekammerat?
-	Jeg tror, du har mange gode egenskaber, Magnus.
Men videre køn at se på om morgenen er du nu ikke.
Julie gumlede på en tebirkes.
Hun langede posen med frisk bagerbrød over til Magnus.
- Jeg satte også morgenbrød til din søster og dækkede op til hende.
-	God idé.
Det har nok formildet hende.
-	Du burde seriøst overveje at gå til lægen, for mon ikke du lider af søvnapnø?
-	Er det så slemt?
Hun nikkede.
Hun satte fødderne i gulvet og placerede sig på en stol foran laptoppen.
Han satte sig op, strakte armene og gabte.
Så drejede han rundt, så han lå på maven med hovedet i hænderne.
-	Men som sagt sad jeg ikke og beundrede dig.
Jeg tog tilbage til ejendommen.
Han stirrede på hende med vidtåbne øjne.
-	Hvad gjorde du?
Hun drejede skærmen, så han kunne se med.
-Der er intet tilbage.
Det hele er brændt ned.
- BRÆNDT NED?
Magnus lignede en, der netop havde været sin kone utro eller lige var vågnet fra et frygteligt mareridt.
Eller en dejlig drøm, som han sikkert selv ville have sagt.
Han var tydeligvis omtumlet og skulle vist lige bruge nogle minutter på at få helt styr på situationen.
Han kæmpede med at få bukser på.
Han trak T-shirten over hovedet og satte sig ved siden af hende foran laptoppen.
-	Hvad med min søster?
-Hun tog vist af sted lidt tidligere.
Er der ingen børn?
Eller mand?
-	Fraskilt.
Voksne børn.
Hun arbejder meget.
Advokat.
Det er en længere historie.
Hvad skriver aviserne?
Er vi eftersøgt for mord?
-	Ikke en linje.
-	Er alt væk?
Nedbrændt?
Ikke en linje?
De læste om branden.
Der var ingen forklaring.
Men masser af billeder.
Det var trods alt et historisk stykke København, der var gået tabt i flammerne.
Samtlige aviser havde historien.
Og tv-nyhederne fulgte op.
Men der var ikke et ord om tab af menneskeliv.
Ifølge rapporterne var branden blevet opdaget hurtigt, og beboerne i naboejendommene var blevet evakueret.
Ikke et ord om Molly og Sun Chang.
-	Tænd for tvet og se, hvad der sker, sagde Magnus.
Julie tændte og fandt TV2 NEWS.
Der var andre indslag på, men i crawleren kunne hun følge teksten.
Hun læste.
Men der var intet, de ikke vidste.
Magnus gik rundt i hele huset.
Han trak ud i skuffer og bøger i reolen.
Julie fulgte efter ham.
-	Er det ikke underligt?
Ikke en linje om skuddrabene i lejlighederne?
-	Jo, sagde han, - sært nok er det her vist en af de få lejligheder, hvor man helst ville svælge i alle de uhyrlige detaljer.
Han så sig febrilsk omkring.
-	Hvad leder du efter?
-	Penge, sagde han.
- Gamle, brugte telefoner.
Simkort.
Taletidskort.
Jeg ved, hun altid gemmer penge rundt omkring.
Vi kan altid betale hende tilbage.
-	Bør vi ikke sige noget?
Kontakte nogen?
-	At du overhovedet kan stille spørgsmålet, at vi overhovedet er i tvivl, burde vel sige os noget i sig selv?
-	Er du stadig høj?
Magnus rystede på hovedet.
-	Nej, jeg er desværre helt klar i hovedet.
- hvad gør vi? sagde hun.
-	Vi har kontanter nok til at klare os et stykke tid nu, sagde han.
Han kæmpede med at få proppet pengesedler og manuskriptet til sin bog, som han havde nået at pakke ned, ned i kufferten.
- Men hvis jeg skal ind og overføre, vil vi efterlade et elektronisk spor.
Jeg har en boligkonto i Frankrig, jeg engang oprettede.
Den kan jeg hæve.
-	Du vil ud af landet?
-Vil du ikke?
Det er sikkert frygteligt fransk og bureaukratisk, men mon ikke det går med lidt bestikkelse?
Der står efterhånden et anseeligt beløb på den.
-	Men så sælger du måske meget godt alligevel?
-	Det er ikke fra bøgerne.
-Hvorfor var det så vigtigt at få printet med?
Du har den jo på computeren?
-	Jeg er ved at redigere.
Jeg kan ikke redigere fra skærm.
-	Vi er på flugt, Magnus?
-	En deadline er en deadline.
Jeg skal være færdig.
Desuden er jeg nødt til at have noget normalt at holde mig til.
Og så må vi håbe, at det andet vanvid løser sig selv imens.
-	Hvad skriver du om?
-	Brunelleschi.
-	Er det smitsomt?
Han skar en sarkastisk grimasse.
-	Ved du overhovedet, hvem han er?
-	Ham med kirken?
Magnus nikkede.
Anerkendende.
-	Kuplen.
Kuplen i Firenze.
Har du set den?
Har du været i Firenze?
Hun rystede på hovedet.
-Ved du, at det er sådan, mennesker dør normalt?
-	Hvad mener du?
-Når de hurtigt skal evakuere et fly eller en bygning.
Alle skriger til dem, at de skal glemme alt om deres håndbagage eller vigtige ting, som de ønsker at få med.
Men de kan ikke give slip.
Og så dør de.
-	Men vi døde ikke, Julie.
Vi døde ikke.
Desuden tog du jo selv tilbage.
Hvad skulle du egentlig?
Julie orkede ikke at sætte Magnus ind i mere.
Ikke lige nu.
Ikke på nuværende tidspunkt.
Tingene var komplicerede nok, som de var.
Og hun kunne knap nok selv gennemskue, hvad det hele betød.
-	Jeg ville se, om jeg kunne finde skitserne.
-	Nu skal vi bare finde ud af, hvordan vi fortsætter med at holde os i live.
Hvad er der med den tegning?
-Jeg ved det ikke.
Men en eller anden betydning må den have.
-	Kan du genskabe den?
-Jeg kan prøve.
Det slog hende, at de på et tidspunkt var nødt til at få talt det hele systematisk igennem.
Lige nu gav intet af det mening.
-	Vi har en masse ting, vi skal have ordnet, sagde Magnus.
- Falske papirer til at rejse på.
Anskaffelse af tøj og udstyr.
Han så op og ned ad hende.
- Du må næsten kende nogen i det skumle miljø, der kan skaffe os falske pas og den slags?
Julie nikkede.
Hun ville ikke bebyrde ham med dårlig samvittighed, så hun besluttede ikke at fortælle Magnus noget om, at Sun Chang muligvis havde været i live.
Hun fiskede mobilen frem og viste ham billedet af hende liggende på gulvet ved siden af inskriptionen: ”DMB 14V8”.
-	Hvad skal det betyde?
-	Det håbede jeg, du vidste.
- Vi skal nok finde ud af, hvad der er sket, Julie.
Men lige nu går du ind i min søsters skab og finder tøj frem.
Kjoler, trusser, strømper, og hvad du ellers får brug for.
Jeg skal nok skrive et langt og inderligt brev, og så håber vi, hun tilgiver os.
Hun er et godt menneske.
- måske hvis du skrev om noget andet, Magnus? sagde Julie, da de sad i en taxa på vej til lufthavnen.
De havde netop - og uden at blive skudt - overstået et besøg hos nogen i det skumle miljø’, som Magnus havde kaldt Julies dubiøse forbindelser i Nordvest.
-	Hvad mener du?
-	Noget krimi.
Noget med udpenslet vold og død.
Der er næppe mange, der orker at høre om Brunelleschi?
-Du er noget for sig, sagde Magnus.
- Først nudistsex?
Og nu vold og død?
Heldigvis er jeg ubestikkelig.
Jeg nægter at gå på kompromis.
Verden af fuld af spytslikkere og epigoner.
Næh, når først ’Brunelleschis perspektiv’ udkommer, så skal du se løjer.
Julie smilede.
Han sagde det med udsøgt selvironi.
Magnus nærede tydeligvis ingen urimelige illusioner om sin karriere.
Han vidste, at det formentlig ville blive en udgivelse som mange andre, der udkom, måske blev omtalt og anmeldt og derefter glemt igen.
-	Egentlig fatter jeg ikke, du orker? sagde hun.
-	Du fatter det ikke?
-Jeg mener: Det er vældig prisværdigt.
Faktisk yderst prisværdigt.
Men også sådan lidt ... sisyfosk, ikke?
-	Tak, for din tro på projektet, sagde han syrligt.
-	Må jeg læse det?
-	Et ungt menneske, der kan læse?
Nu står verden ikke længere.
Hun lo.
Han lo selv.
-	Det klæder dig, sagde hun.
-	Hvad?
-	At smile.
Men lidt efter lagde han ansigtet i mere alvorlige folder.
-	Et italiensk og et østrigsk pas?
Magnus viftede med passene, Julie havde skaffet.
- Var det det bedste, dine lurvede venner kunne komme op med?
-	Vi kan droppe det igen.
-	Ikke tale om.
Julie kommenterede det ikke.
Magnus bemærkede, at hun havde tårer i øjnene.
Det var sikkert chokket, der meldte sig.
Han lagde beroligende en hånd på hendes arm.
-	Det er forfærdeligt, Magnus.
Det er ikke bare grufuldt med Molly og Sun Chang.
Men det er også vores liv, der er forbi.
Alle vores ting, der er væk.
Minder, bøger, billeder.
Hvad er det, der sker?
-	Nu tager vi langt væk.
Og tænker os om.
Det går nok.
-Men hvor skal vi hen?
Hvor kan vi tage hen?
Vi bliver fanget med det samme.
-Lufthavnen scanner ikke for falske pas.
Ikke så vidt jeg ved.
Det er bedst at komme langt væk.
Hurtigt.
MAGNUS trak hende rundt til butikkerne i afgangshallen.
- Du vælger bare, sagde han.
Julie pegede på et Canon 7d Mark II.
Det var det, hun kendte.
Der var ikke det store udvalg af objektiver, men en 55-200 havde de da.
Det var et fornuftigt og alsidigt objektiv.
Ekstra batterier og hukommelseskort.
Magnus betalte.
Og de halsede videre.
De købte kasketter og solbriller og forsøgte så vidt muligt at undgå de overvågningskameraer, de kunne få øje på.
Magnus bookede billetterne undervejs.
Elektronisk.
Han bestilte ved hjælp af sin søsters login.
Ingen tjek fangede dem og deres falske identiteter.
-	Hvor skal vi hen?
sagde Julie.
-	Jeg har booket os på et fly til Rom.
Hvis den mand, du har set, stammer fra Italien og har kontor i Rom, synes jeg, Italien lyder som et oplagt sted at tage hen.
Vi kan starte i Rom.
Derfra kan vi tage til Firenze.
Så kan jeg samtidig få set byen.
-	Har du ikke været der? sagde hun forarget.
-	Jack London havde heller aldrig været i Paris.
Da han skrev ... ja, da han skrev den, der foregår i Paris.
-	Det er useriøst, sagde hun.
-	Useriøst?
Der er meget, du ikke ved om det at være forfatter, kan jeg høre.
-	Fortæl.
-	Useriøs er nu ikke upræcist.
Jeg er useriøs.
Det har jeg altid været.
På en forfatterfestival jeg engang var til i udlandet, hvor en nobelpristager
skulle holde foredrag, endte jeg med at kneppe en forfattergroupie op ad et panoramavindue på et hotel med udsigt til foredragssalen.
Det var det tætteste, jeg kom på at være seriøs.
-	Er det derfor, din karriere aldrig har taget fart?
-	Jeg tror det.
Man kan ikke lave om på sig selv.
Jeg fik også engang gnavet den af i toget på vej fra Berlin til Frankurt af en kvindelig boghandler.
Til stor forargelse for den kvindelige konduktør, der overraskede os i kupéen.
Jeg vinder ingen priser.
Og slet ikke for at være et godt menneske.
-	Var det, mens du var gift?
-	Mens, før og efter.
Jeg er som knægten i Sergio Leones ’Once Upon a Time in America.
Stillet mellem udsigten til sex og en flødeskumskage kan jeg ikke stå for fristelsen.
Det er ynkeligt.
Men jeg vælger altid forkert.
”Jeg gled”, som han vist siger i filmen, da han senere bliver skudt.
-	Den kender jeg ikke.
Men jeg elsker film.
-	Ja, det kunne jeg forstå.
-	Ikke kun nudistfilm.
Jeg vil også gerne læse det, du skriver på.
-	Ja, det siger du.
Nu.
Det kunne godt være, de kom fra to forskellige verdener, var to forskellige generationer med helt forskellige interesser, men glæden ved og interessen for film delte de.
Julie opdaterede under køreturen Magnus på de nyeste Netflix- og HBO-serier, mens Magnus kunne imponere hende med titler, hun enten aldrig havde hørt om eller ikke havde set.
-	’
Tre døgn for Condor’, sagde Magnus.
- Det her er ’Tre døgn for Condor’.
-	Kender den ikke, sagde Julie.
-	En film fra stumfilmens tid, sagde han sarkastisk.
- Det er CIA, der står bag.
Eller en eller anden tjeneste.
Noget med olien.
Alle film fra 1970
erne var noget med olien.
Robert Redford vender tilbage til kontoret.
Og finder alle døde.
-	Men det var mig, der kom tilbage.
Roberta Redford.
Klar til at løse mysteriet.
Lov mig, at vi skal se nogle film sammen, Magnus?
I det samme blinkede en besked på Julies mobil.
-	Dit liv er i fare.
Vi kan hjælpe, Julie.
Men vi kan ikke hjælpe, hvis vi ikke ved, hvor du er.
Hvor er du?
Julie så sig forskrækket omkring.
Magnus stirrede vantro på beskeden.
Han havde udskiftet simkortene.
De talte på nye telefoner.
Hvordan i himlens navn kunne de vide, hvor de skulle skrive til?
-	Vi er midt i en, sagde Magnus.
-En hvad?
-	En film.
Julie så sig ubeslutsomt omkring.
-	Rom, siger du?
Italien?
-	Hør nu her, Julie: Hvis Andrea Natella virkelig har formået at placere en mand i dit hoved, må det også være Andrea Natella, der kan fjerne ham igen?
da de stod af toget på Termini-banegården i Rom, skød Julie sin arm ind under Magnus’.
Hun var ikke i tvivl om, at folk ville aflæse det som far og datter eller depraveret lazaron med sin unge elskede.
Det ville vække for megen opsigt, hvis de gik side om side uden en tydeligt aflæselig - omend falsk - relation til hinanden.
Den metalagtige og svovlede lugt drev fra banelegemerne op gennem ankomsthallen.
Foran banegården prajede Magnus en vogn, og de begav sig mod hotellet.
Julie formaterede hukommelseskortet i kameraet og rettede objektivet mod Magnus.
-	Synes du ikke, det er mærkeligt, at ingen er efter os?
-	Jo.
Faktisk ville jeg være mere tryg ved et par forfølgere.
Det er min erfaring, at først når man tror sig sikker,
er man virkelig i fare.
-	Hvad tænker du på?
-	Mit første ægteskab.
Først når man falder i søvn, går det galt.
-	Så er vi uden for livsfare, sagde hun.
Egentlig var han hverken smuk eller tiltrækkende.
Men der var noget tiltalende over ham.
Han virkede helt afslappet, nærmest som om han havde forventet, at hun skulle finde ham i en verden, hvor det ellers var nærmest utænkeligt.
Han havde potentiale.
Men han skjulte det godt.
Nærmest som om han havde gemt sig.
Han virkede for ligeglad med sig selv.
Også det holdt hun af.
Men hun fik alligevel lyst til at lave om på ham.
-	Kan du ikke droppe den der? sagde hun.
Hun løsnede hans halsklud og kom den i lommen.
-	Det er mine mandler.
De hæver.
-Men du må medgive, at det vil være ironisk, at vi er iført hatte og solbriller og så bliver afsløret af en bandana?
-	Vi må være årvågne, sagde Magnus.
-	Hvad ser vi efter?
-	Alle, der er efter os.
- hvem er han?
Hvad ved du om ham?
Ham, Andrea Natella?
-	Du kender ham godt.
Julie forklarede Magnus, hvad hun havde fundet ud af ved søgninger på nettet.
Andrea Natella drev firmaet Guerriglla Marketing, som specialiserede sig i undergravende svindelnumre i den store europæiske tradition.
En gruppe som situationisterne havde tidligere bedrevet den slags.
-	Dem må du kunne huske, sagde hun drillende.
-Jeg har aldrig hørt om dem, sagde Magnus.
-	Jo, du har.
Du ved det bare ikke.
Guerriglla Marketing har specialiseret sig i mærkelige kunstprojekter, hvor man afsøger pornografi, politik og reklamer.
Har du aldrig gået på en vej, der pludselig ser ud til at indeholde et tredimensionelt hul?
Magnus nikkede.
-	Det er den slags, de laver.
Tredimensionelle, optiske bedrag.
Varebiler, hvor ølkasser ser ud til kun at hænge i loftet.
Rubiks-terninger, rulletrapper med ikoner på trinene som på en iPhone.
Sådan et ideologisk foretagende.
-Men når alt kommer til alt, hvor man også forsøgte at finde sin egen niche i et trængt marked, sagde Magnus.
Firmaet så ud, som om det havde et kontor, en adresse, men ligesom alt andet var det en fiktion, forklarede Julie.
- I mange år drev Andrea Natella virksomheden udelukkende i cyberspace.
Først da han dannede Kook Artgency, fik firmaet egentlige kontorer på Via dei Sabelli, 215 i Rom tæt på universitetet og Cimitero Monumentale del Verano.
Magnus lyttede opmærksomt, og omgående var han i fuld sving på mobilen.
Kort
efter havde de et par adresser, som han havde fået snuset op.
Han foretog derefter et par telefonopkald.
En kilde havde sagt, at man formentlig kunne finde signore Natella selv i Travestere-kvarteret på den anden side af floden Tiberen.
En anden mente, at de skulle lede nord for Monti i Repubblica.
Da de nåede kvarteret omkring Cimitero Monumentale del Verano, bad Magnus chaufføren om at standse.
Julie blev anbragt på en café over for bygningen.
Magnus parrede først Samsung-mobilerne, så alt, hvad han tog billeder af, ville blive sendt til hendes.
- Hvis nu, som han sagde.
Julie trak diskret kameraet frem og lagde det på bordet.
-	Bliv her, sagde Magnus.
- Jeg går derover.
Hvis ikke jeg kommer ud igen, er han virkelig.
Han smilede skævt.
- Og farlig.
-	Det er ikke sjovt, Magnus.
Julie hævede af og til kameraet, når hun fik øje på personer, der kunne ligne den udspekulerede sociolog og reklamemand, de jagtede.
Hun zoomede, tog diskret et billede og lagde kameraet igen.
Der var ikke meget lys, så hun måtte gå langt ned i lukkertid.
De fleste blev slørede, men hun forsøgte at panorere med ansigterne, så i det mindste personerne blev genkendelige.
Hun tog også nogle af Magnus, mens han gik rundt med mobilen og legede turist.
Pludselig fik han et opkald.
Hun zoomede tæt ind på hans ansigt.
Han var i konstant kontakt med de franske myndigheder og ministerier for at få frigivet sine midler.
Han sagde, han var nødt til det, for hans erfaring med dem var, at hvis ikke man blev ved, skete der absolut ingenting.
Han ringede til embedsmændene som det første om morgenen, og han havde tilmed fået tiltusket sig så mange private mobilnumre, at han også kunne genere et par af dem uden for åbningstid om aftenen.
Da han lagde på, tog han atter billeder.
Julie kunne løbende følge dem på sin egen mobil.
Herefter nærmede et kinesisk par sig.
De henvendte
sig høfligt, bukkende og smilende, til Magnus.
Julie zoomede igen ind og tog billeder.
En mand og en kvinde.
Parret.
Sikkert turister.
Sådan så det ud.
Men det var ikke til at vide.
Hun ringede til ham.
-	Hvad ville de?
-	De var bare faret vild.
Fik du billeder af dem?
Magnus undersøgte husnumrene og inspicerede adressefelter på bygningerne.
Han vendte sig og gav et tegn.
Herefter forsvandt han ind i en af bygningerne.
Hun fortsatte med at fotografere, hver gang potentielt mistænkelige personer passerede.
Særlig opmærksomhed havde hun på bygningen, Magnus var forsvundet ind i.
Hun ventede.
Så på uret.
Ventede.
Hvor blev han af?
Efter en halv time kom han til syne og skråede over gaden.
-	Hvad siger de?
-De kender ham ikke.
Han har aldrig eksisteret.
De siger, at han i sig selv er et fupnummer.
-Det er endnu et fupnummer?
Magnus nikkede.
-	Ja, det er desværre en mulighed.
Han så sig omkring, nærmest som om han ledte efter et godt indfald fra omgivelserne.
- Du sagde, du fandt ham på nettet, ikke?
Julie nikkede.
-Men der fandt du også din såkaldte veninde, Monika?
-	Det er noget andet, Magnus.
Der er skrevet alenlange artikler om ham, der er billeder af ham, videoer på YouTube.
Magnus satte sig på stolen over for hende og tog en slurk af hendes mineralvand.
-	Unge mennesker er så naive.
Jeg havde engang håbet på, at det var ungdommen, der skulle lære os at navigere i tingene.
Der er ingen virkelighed mere, Julie.
Et navn og et billede på nettet, og så er vi godtroende helt sikre på, at vi har mødt et andet menneske.
-	Du behøver ikke at være nedladende, Magnus.
Man optræder vel ikke i et symposium, mens man udgiver sig for at være en anden?
-Sådan har jeg optrådt mange gange.
-	Aj, du ved godt, hvad jeg mener!
-Jeg forsøger ikke at patronisere.
Jeg er bare fortvivlet.
Og pisse irriteret over, at det er blevet sådan.
Det var lettere førhen.
Den her verden er på vej til Helvede.
-	Hvad gør vi?
-Jeg har en gammel journalistkollega, der arbejder på Corriere della Sera.
Hende kan jeg forsøge at få kontakt til.
Hun kan sikkert hjælpe.
Hvis hun stadig arbejder der.
Julie hostede lavt.
-	Og hvis hun stadig lever?
- hvis vi er ved at dø, gider jeg ikke bo dårligt.
Magnus og Julie skrev sig ind i gæstebogen på det fornemme
Hotel Hassier
tæt på Den Spanske Trappe.
Magnus noterede sig, at Julie vakte opsigt hos de italienske mænd.
Det gjorde alle kvinder vist i grunden.
Men hun var faktisk en usædvanlig køn kvinde, og hun havde truffet nogle fremragende valg i søsterens tøjskuffer.
Det var helt underligt at se hende sådan, i lys sommerkjole, når han var vant til hendes skaterstil med grønne Converse-sko og tylskørter.
Eneste minus var, at hun var træt at se på.
Selv ikke sminken kunne skjule det.
Omvendt fik det hende til at se en smule ældre ud, end hun var.
Hvilket gjorde dem begge, og ikke mindst ham selv, en smule mere acceptable.
Julie indsnusede atmosfæren og følte sig for første gang længe veltilpas.
Det var som at befinde sig i et boudoir, hvor tiden var gået i stå.
Magnus insisterede, fordi det lå i nærheden af Piazza Navona, hvor han var kommet som ung.
Og hvor han også insisterede på at spise.
-	Vi tomlede dengang.
Ned gennem hele Europa.
Hvis man gjorde det i dag, ville der formentlig kun være tomlen tilbage.
-	Dejligt, at du igen lufter aldersfascismen, Magnus.
Du får både sagt, at ungdommen er rådden.
Og at ungdommen er ... ung.
-Sådan var det ikke ment.
Jeg misunder dig.
Du har det hele foran dig.
-	Har jeg?
-	Selvfølgelig har du det.
Se det her som et eventyr.
Han tog forsigtigt om hendes ansigt og gav hende et kram.
- Jeg er sikker på, at der pludselig bliver kastet lys over det hele, og at vi igen trygt kan vende hjem.
- Tag skoene på, sagde Magnus, da han bemærkede, at Julie var trådt ud af de højhælede og gik barfodet rundt med dem i hånden.
-	Jeg er ikke vant til så fine steder.
Jeg blev bare nødt til lige at mærke det.
Julie var smaskforelsket i hotellet.
Og livet på flugt, som hun sagde.
Hun gik rundt i lobbyen, som om hun var med i et eventyr.
Det var som at træde ind i noget fra La Belle Époque, syntes hun.
Dunkel belysning
, farvet glas i ruderne, mørke egepaneler, tung sort granit, i loftet en stor original Murano-lysekrone, og på gulvene mange steder de tykke tæpper, man sank i og nærmest ikke kunne bevæge sig fremad i - som om tiden også der stod stille.
Store bregner i potter på størrelse med børn, der lige har lært at gå, stod op ad lobbyens chokoladebrune beklædning.
-	Har du talt med din søster? sagde hun, da de gik mod værelset.
-	Hun er rasende.
Hendes telefon bimier med opkald, hvor der bare bliver lagt på.
Hun vil ikke tale mere med mig, siger hun.
Jeg har ellers lovet hende, at jeg nok skal betale hende tilbage.
-	Kan hun have talt med nogen?
-	Hvad skulle hun sige?
Hun aner ingenting.
Det gør vi jo nærmest heller ikke.
dagen efter forsøgte de igen på en af de andre adresser.
Magnus begyndte dagen med sine opkald.
Julie mærkede trætheden i hver en fiber af kroppen, mens taxaen sneglede sig gennem Roms trafikerede gader.
Sæderne i bilen var brandvarme, og sveden løb fra Magnus’ tindinger.
De var på vej mod et par nærtliggende adresser nord for Monti-kvarteret i Repubblica.
De gentog proceduren med at bænke Julie på en café, mens Magnus stemte dørklokker og talte med forbipasserende.
Julie tog billeder, men hun var så slap i armene, at hun til sidst var nødt til at bruge cafébordet som støtte.
Svirrefluer sover.
Alle fluer sover.
Selv i deres fortvivlende korte liv levnes der plads til søvnen.
Søvnen er, uden vi helt forstår det, så vigtig.
For alle arter.
Hun blundede foran caféen, da hun med et sæt rettede sig op i stolen.
”Fald ikke i søvn”.
En mand havde netop passeret bordet.
Var det ham?
Hørte hun syner igen?
Det havde lydt som en hvisken lige ved hendes øre.
Det var så underligt med disse lydhallucinationer.
Hun havde også haft dem på hospitalet.
Som om underlige frekvenser forstyrrede den lyd, der var omkring hende.
Hun forsøgte at blive klar i hovedet og kastede et blik i retning af bygningen, hvor Magnus var forsvundet ind ad hovedindgangen.
Hans ryg var det sidste, hun huskede.
Så faldt hendes blik på tallerkenen på bordet.
Hun regnede med, at det måske var tjeneren, der havde lagt bonnen for kaffen.
Men da hun rakte ud efter den, gik det op for hende, at det var noget andet.
En eller anden havde placeret en almindelig papirlap, uden hun havde lagt mærke til det.
Hun vendte den.
-	”GOBEKLI TFPE”, stod der med store bogstaver.
- GOBEKLI TFPE.
Men helt utydeligt.
Nærmest som om nogen havde skrevet det med en tynd pensel, der blot var dyppet i rent vand.
Magnus kom tilbage i det samme.
Hun rejste sig og viftede med lappen.
-	Hvad sker der?
-	Der er en, der har skrevet det her.
GOBEKLI TFPE.
-	Gobekli Tepe?
-Det kan godt være.
Jeg så ikke, hvem det var.
Magnus vendte og drejede lappen i hånden.
-	Der står jo ingenting?
Jeg kan ikke se noget.
-	Det var skrevet med vand, sagde hun.
- Jeg hallucinerer ikke, Magnus.
Der stod noget.
Magnus studerede papiret indgående.
Der var stadig en antydning af noget.
Men om det bare var vand fra bordet eller flasken, kunne han ikke afgøre.
-	Kendte de ham?
-	Det lod det til, sagde Magnus.
- Men jeg kan ikke finde ud af, om det er endnu en snurrig vending i deres mystiske spil.
-	Gobekli Tepe?
Jeg lyver altså ikke, Magnus.
Det stod der.
-	Jeg tror dig.
-	Gør du?
-	Ja, sagde Magnus.
- For jeg ved faktisk godt, hvad det er.
FORHØRET
-Og det fik dig slet ikke til at undre dig over, om hun var splitterravende gal?
En besked, der ikke var der?
Skrevet med vand?
-Selvfølgelig gjorde det det.
Men det gav jo mening.
Og det er jo det, vi gør-
-	Og du stolede på hende?
-	Naturligvis stolede jeg på hende.
Hvorfor skulle jeg ikke stole på hende?
Jeg vidste jo, at hun umuligt kunne vide, at jeg vidste, hvad det var.
-	Hvilket?
-	Gobekli Tepe.
-	Var du ved at blive lidt forelsket, Magnus?
-	I min alder bliver man ikke forelsket længere.
-	Alligevel var det dejligt med sådan en ung pige, der pylrede om dig, ikke?
Gav dig lidt af ungdommen tilbage?
-	I har helt galt fat i det.
-	Har vi?
Var det ikke det, der skete?
-	Det var først senere.
-	Senere, at hvad, Magnus?
^- slut.
nu lader vi DEM finde os, sagde Magnus.
Efter det med sedlen stod det klart, at nogen forfulgte dem.
Da de gennemgik billederne, var det kinesiske ægtepar hovedmistænkte.
De gik igen på flere locations, både i forgrund og baggrund.
-	Jeg føler mig faktisk meget mere rolig ved visheden om, at nogen rent faktisk følger efter os, sagde Magnus.
-	Problemet er bare, at vi ikke kan vide, om det er folk fra hans firma, der ikke ønsker, at vi ved, hvad vi ved.
-	God pointe, sagde han.
De samlede deres erfaringer fra dagen, talte op.
Hvem havde set efter dem?
Hvor mange?
Hvordan så de ud?
Hvordan gik de klædt?
Var de alene?
Del af en familie?
Kort sagt: Hvem var mistænkelige?
Ikke overraskende scorede Julie betydeligt højere end Magnus på antallet af observationer.
-	Jeg kunne godt bruge din hjerne, når jeg skriver, sagde Magnus.
Julie noterede det hele ned på et ark papir.
Hun stregede alle ud, som
de kun så en enkelt gang.
Men så indså de, at det nok var en fejl.
Hvis forfølgelsen var sat i system, var det højst tænkeligt, at de kun ville få øje på en overvåger én gang, før vedkommende så ville blive erstattet af en ny for ikke at vække mistanke.
Der åbenbarede sig et mønster i observationerne.
Og så var de da lidt klogere.
Langt det mest sandsynlige var, at de blev forfulgt af kinesere.
- SÅ vores teori er, at en eller anden obskur kinesisk henrettelsespeloton tager livet af først Molly og derefter Sun Chang?
Men hvorfor ikke os?
Og hvilken rolle spiller Monika i det her?
-	Jeg var ikke hjemme.
Og dig?
Måske var du simpelt hen udset til at være syndebuk.
-Mig?
-	En tvivlsom forfattertype.
Jeg vil vædde på, at de kan finde et eller andet inkriminerende i en af dine bøger.
Ikke mindst efter hvad du har fortalt.
Måske flere af dem.
Har du nogensinde aflivet kvinder i dine bøger?
-	Mange gange.
Men hvordan skulle det kunne belaste mig?
-Nu er det dig, der er naiv, Magnus.
Du ved da, at det er sådan, en retssag forløber.
Alt bliver vendt og drejet og undersøgt under mikroskop.
Og de mest uskyldige intentioner bliver pludselig et mønster af infami.
-Du har ret.
Men hvorfor Sun Chang?
Har hun nogensinde haft suspekte mennesker på besøg?
Kunne hun have lavet noget kriminelt?
Julie rystede på hovedet.
-	Det kan jeg ikke forestille mig.
Hun var det sødeste menneske, sagde Julie.
-	Molly Pitrachek var amatør-oboist og ærkedansk og arbejdede for Maersk.
Havde hun nogen forbindelse til Sun Chang, før de mødtes i Rosengården?
-	Ikke hvad jeg ved af, sagde Julie.
- Men de kan jo have haft en fortid sammen, vi bare ikke kender til?
-	Og Sun Chang:
Hun har boet i Danmark i en menneskealder.
Hvad var hendes uddannelse?
Hvordan og hvornår kom hun til Danmark?
Efter lang tids søgning på nettet fandt Julie et billede af Sun Chang, som var taget i slutningen af 1990erne.
Hun var til reception på Den Franske Ambassade i København, en del af en kinesisk delegation, da et regeringsoverhoved gæstede Danmark.
Magnus fik en af sine gamle journalistkollegaer til at undersøge hende i Infomedia.
En notits fra et ugeblad viste, at hun var blevet skilt i 2007.
Og senere sås hun kun i alle mulige selskabelige sammenhænge.
Påfaldende ofte i selskab med kvinder.
I en enkelt notits blev det indirekte antydet, at hun måske var sprunget ud.
At hun var til kvinder.
Der var dog ikke et billede af veninden.
-	Molly, sagde de i munden på hinanden.
-	Vidste du det? sagde Magnus.
Julie nikkede.
-Jeg vidste ikke, at de to var et par, men jeg havde en mistanke om, at Sun Chang nok var til kvinder.
-	Men Molly?
-	Åbenbart.
-	Hvad nu, sagde Magnus, - hvis vores Molly heller ikke var så ren i kanten?
-	Hvad mener du?
-	Sun Chang flyttede først ind.
Molly kom først til senere.
-	Du mener, at nogen bevidst plantede Molly?
Han nikkede.
-	Det er ren spekulation.
Men vi må ikke være naive.
Det er jo sådan, man ville gøre det.
Tænker jeg.
Hvis nu man var en mafiaorganisation.
Eller en hemmelig junta af en slags.
Eller et regeringsapparat?
-	Efterretningstjenesten?
-	Hvem ellers?
-	Hvorfor ringer vi ikke bare til Den Kinesiske Butik?
Sun Chang stod tit dernede og ekspederede.
Nogen må kende hende godt og undre sig over, hvor hun er?
Om morgenen vapede Magnus på altanen, mens Julie førte samtalen.
Hun afsluttede opkaldet.
-Hun lever.
Sun Chang er i live.
-	Hvem siger det?
-	Jeg har lige talt med hende.
- tror du virkelig på, hun er i live?
Du så hende jo!
Du så hende ovenikøbet igen senere på natten, ikke?
Julie rystede på hovedet.
Hun svajede på fødderne.
Hun havde svært ved at fokusere og satte sig ned.
Hun anede ikke, hvad hun skulle tro.
Havde hun simpelt hen hørt forkert?
Eller misforstået det?
Det hele var så underligt.
Muligheden forelå også, at nogen spillede dem et puds.
Russiske babusjkadukker?
En dukke inde i en dukke?
Kunne hun være i live?
Et fupnummer inde i et fupnummer?
Og hvad skulle det så gøre godt for?
-	Nej, det gør jeg ikke.
Det lød som hende.
Men det kan det umuligt være.
Jeg så hende.
Hun var død.
Det må være en, der udgiver sig for at være hende.
Det svimlede for hendes øjne, og hun satte sig hurtigt ned.
-	Er der noget galt?
Hun rystede på hovedet.
-Jeg er nok bare sulten.
-	Jeg bestiller roomservice.
Har du i øvrigt fået ringet hjem?
-	Jeg troede, vi var enige om at lade være.
-	Jeg synes, du burde ringe til dine forældre.
Hvornår har du sidst talt med dem?
-Jeg ved det ikke, sagde hun.
- Jeg tror, de er på ferie.
-Men er det uger siden?
Måneder?
-	Jeg er ikke sikker.
-	Synes du ikke, det er lidt mærkeligt?
-	Hvem har du måske selv talt med, Magnus?
Altså, mennesker, der står dig nært?
Jeg har ikke set dig kontakte nogen - hverken en kvinde eller dine børn eller din familie.
Han trak på skuldrene.
-	Jeg taler aldrig med dem, når jeg arbejder.
Hun forsøgte et par gange at ringe til sin far og mor.
Men de svarede ikke.
-	Er det ikke mærkeligt?
sagde hun.
- Jeg kan ikke få fat på dem.
Og de ringer ikke tilbage ...
-Måske nyder de bare deres ferie?
Hvordan går det med tegningen?
-	Det skrider fremad.
Men jeg har svært ved at koncentrere mig ordentligt.
Han så på hende og smilede.
-	Det går nok.
Det har ingen hast.
Julie lagde sig på sofaen, efter de havde spist.
- Jeg er ked af, at Rom ikke førte til noget, Magnus.
-	Hvad mener du?
-	At vi ikke fandt ham.
Andrea Natella.
At vi ikke har fundet ud af mere.
-	Vi er allerede kommet langt, sagde han.
- Nu tager vi til Firenze.
Vi har en masse billeder.
Hvis vi møder en genganger deroppe, ved vi det.
Og så ved vi, hvem vi skal koncentrere os om.
restauranten PÅ rådhuspladsen, Piazza della Signoria, lå i nærheden af Firenzes dåbskapel.
Månen stod over pladsen og fik Palazzo Vecchios tårn til at fremstå i et eventyragtigt skær, sådan som den både borg- og slotslignende bygning stræbte asymmetrisk mod himmelhvælvet.
De havde siddet oppe længe aftenen før og gået billeder fra kameraet og mobilerne igennem.
Magnus havde talt i telefon konstant med kontakter, der kunne hjælpe dem videre, og med de genstridige franske myndigheder, der skulle hjælpe dem økonomisk.
Hen under aften havde de nået Firenze, hvor de blev indkvarteret tæt på Ponte Vecchio.
Julie forsøgte at holde sig til mineralvand, for alting var tåget nok i forvejen på grund af pillerne og den manglende søvn.
Magnus, derimod, tog for sig af lambruscoen, der kom på bordet.
-	Du skal være skarp, Julie.
Dine øjne er bedre end mine, og din hjerne mere klar.
-	Måske hvis du ikke drak så meget?
Desuden føler jeg mig desværre ikke videre frisk.
-Du har ret.
Du er bleg.
Nu spiser vi, og så går vi tidligt i seng, så du kan få hvilet dig ordentligt.
Hun smilede.
Han var så betænksom, og hun tænkte, at det faktisk var uforsvarligt ikke at delagtiggøre ham i hendes problemer.
Mens de spiste, forsøgte de begge at rette opmærksomheden mod andre emner end det komplot, de, uden at ville det, var blevet hovedpersoner i.
Da han rejste sig og gik på toilettet, slugte hun en pille og håbede
på, den ville klare hendes hjerne, så hun vidste, hvad hun skulle stille op.
Denne tilstand kunne ikke vare længe endnu.
Da han vendte tilbage og satte sig, lagde hun hånden på hans arm.
-	Der er noget, jeg bliver nødt til at fortælle dig, Magnus.
Han lagde penge i sølvbakken på bordet.
-Det vil jeg meget gerne høre.
Men først skal vi altså se kirken, synes du ikke?
Jeg har nemlig også noget, jeg skal vise dig.
Hun nikkede.
De rejste sig og gik ud på gaden.
hele europa var ved at smelte.
Termometeret lå på næsten 40 grader, og overalt var alle ligesom slået til jorden.
Folk badede i offentlige springvand og bassiner, og selv Julie og Magnus investerede i et par forstøvere, som de hele tiden brugte til at køle sig ned med.
Overalt var billedet det samme.
Og egentlig var det smukt, som de spadserende gik rundt i små uddunstninger af skinnende vandskyer i aftensolen.
Da de passerede et parrucchiere, trak Julie Magnus med indenfor og placerede ham i frisørstolen.
Hun puffede ham tilbage, da han vægrede for sig.
- Kort, sagde hun til frisøren.
- Og bagefter køber vi noget nyt tøj til dig.
- SE HER, SAGDE han.
Magnus trak hende over mod Lorenzo Ghibertis tonstunge bronzedøre, '
Paradisets døre’
.Klipningen havde pyntet.
Da de også havde fået ham ekviperet, var der kommet noget helt distingveret over ham.
Han duftede af barber-vand.
Det var lidt som at stå i kø til at få lov til at gå.
Firenzes gader var fyldt med turister i alle afskygninger.
Hvis nogen fulgte efter dem med ondt i sinde, ville de så let som ingenting kunne slå dem ihjel, uden nogen opdagede noget.
Så tætpakket var der, at det ikke engang var sikkert, de ville falde om.
Firenzes dåbskapel,
også kendt som Johannes Dåbskapel, var en mindre basilika.
Den ottekantede bygning stod både på Piazza del Duomo og Piazza San Giovanni foran Firenzes Domkirke og Campanile di Giotto.
-	Det tog Ghiberti 27 år at fuldende friserne, sagde Magnus.
-	Det er smukt, sagde hun.
-	Ikke alene er det smukt, sagde han, - det er også mystisk.
Prøv at se på den tredje frise.
Julie lod nysgerrigt blikket glide ned til gengivelsen af Noah og arken.
-	Jeg kan se, hvorfor det har fascineret dig.
Måden, han har fremstillet og fremtrukket hovedfigurerne på, understreger perspektivet.
Magnus nikkede.
-	Brunelleschi trak perspektivet op af hatten.
Ingen aner, hvor han fik det fra.
Det er et fuldstændig overrumplende nybrud i måden at opfatte verden på, han præsenterer.
-Men hvad med Ghiberti?
-	Ghiberti kommer først til langt senere.
Men han trækker på de linjer, Brunelleschi udstak.
-	Ja, det er interessant.
-Men det er faktisk ikke det mest interessante.
-	Hvad mener du?
Han pegede på frisen og smilede konspiratorisk.
-	Hvorfor gengiver Ghiberti Noahs ark som en pyramide?
magnus stod under den iskolde bruser i badeværelset.
-	Det hævdes, at Dante efter sin død i 1321 i en drøm åbenbarede sig for sin søn, Pietro Alighieri, og afslørede, hvor man kunne finde 13. sang i hans Guddommelige Komedie.
I drømmen fortalte Dante, at sønnen skulle lede under et gulvbræt ved det vindue, hvor Dante plejede at sidde og skrive.
Og ganske rigtigt: Der var sangen.
Den her verden er fuld af mysterier, Julie.
Som nu også Ghibertis pyramide.
Magnus stod og børstede tænder, mens Julie klædte sig af.
-	Det er en god historie, råbte hun fra sengen, hvor hun var gået på nettet for at finde noget mere på Sun Chang.
Uden held.
- Hvordan havde egypterne det med fluer?
-	Farao Pepi 2. kunne ikke klare fluer.
Derfor lod han sig altid - ifølge nogle kilder - omgive af en flok slaver smurt ind i honning, så fluerne søgte mod de stakkels slaver.
-	Er det derfor, du aldrig bliver færdig med dine historier?
-	Hvad mener du?
-	At du bliver ledt af et spor, der fører dig til et nyt, der til sidst fører dig helt væk fra det, du startede med at undersøge?
-	Vil du hellere have, at jeg sover på sofaen? sagde han.
Han stod på gulvet med et håndklæde om livet.
-	Siger du nu?
Efter at vi har bollet og sovet sammen i øvrigt?
Han skar en grimasse.
-	Hvad tror du selv, Magnus?
Om pyramiderne?
-	Jeg ved det ikke.
Konspirationsteoretikerne har så mange forestillinger, at det kan være svært at følge med.
Blev de bygget længe før det an-
erkendte tidspunkt?
Blev de bygget som en Noahs ark?
Hvorfor rejste de sådanne monumentale bygningsværker med masser af dekorationer og meddelelser, men uden at fortælle, hvordan de bar sig ad?
Hvad skjuler de egyptiske myndigheder?
Hvor stort er det hemmelige underjordiske kompleks?
Det er endeløst.
Jeg forlod den slags i min ungdom.
For det er ligesom verdens indretning
- jeg tror aldrig, vi får svarene.
-	Hvad må jeg læse? sagde hun.
Magnus tog fat i manusstakken.
For første gang virkede han forlegen.
Det klædte ham med den sårbarhed.
-	Du skulle hellere få noget søvn, sagde han.
Men han rakte hende alligevel stakken.
Så lidt nysgerrig på, hvad hun mente, var han nu nok alligevel.
- Men vær nådig.
Og husk, at jeg stadig redigerer.
Der er intet, der er færdigt endnu.
Hun nikkede.
Han krøb ned under lagenet og slukkede natlampen i sin side af sengen.
julie sad støttet mod sengegærdet med manuskriptet hvilende på lårene.
Magnus sov tungt ved siden af.
Det klædte ham at vise sin forfængelige side.
Og det klædte ham endnu mere at udvise den grad af tillid, han netop havde vist hende.
Hun slikkede på pegefingeren og vendte sirligt side efter side.
Firenze, 1418
den lavstammede mand foretager nogle rettelser i pergamentet.
Han forsyner det med de sædvanlige koder, for man kan ikke stole på nogen i Firenze.
Eller i Pisa.
I Bologna.
Eller i Rom.
Eller i verden overhovedet.
I det tidlige morgenlys projiceres hans skygge op på væggen ved siden af ham.
Ved hjælp af et spejl betragter han skyggens relief.
Men han sænker hurtigt spejlet igen.
Han hader synet af sig selv og lader sig derfor heller aldrig portrættere.
Selv ikke Donatello vil sige, at han er smuk.
Faktisk vil han nok kalde ham grim.
Den vigende hage, de smalle læber, ørnenæsen, der er som et klippefremspring, den skaldede isse.
Det blæser svagt fra Appenninerne.
Skyer af støv fra sandstensbruddene sejler forbi de åbne vinduer, og fra Arno og slumkvarteret Santa Croce står en os af forkullet kohorn og kolort og svovl og bly.
Den sorte, giftige røg fra guldsmedenes støberier langs floden i byens nordlige ende kender han så godt.
Her lærte han selv som dreng at indfatte ædelsten og
gravere sølv, niello.
Her lærte han broderi, og her læste han.
Videnskab.
Indviklede, gådefulde og interessante fænomener og kendsgerninger.
Om vægte, tandhjul, fjedre og gear.
Og her lærte urmageren og guldsmedemesteren også, at han måtte til Rom for at studere de gamle mestre.
Brunelleschi holdt meget af tiden til i det sumpede arbejderkvarter, hvor klædefarvere, uldkartere og de prostituerede boede og arbejdede.
Allerede dengang studerede han linjerne i virvaret af faldefærdige rønner langs Arno, hvor vandet af og til flød med affald og var cinnoberrødt eller ligefrem lysende gult af safrankrokusser, høstet på bakkedragene nær San Gi-mignano, når vævere og farvere forvandlede den hvide engelske uld, der var bragt hertil fra klostrene i Cotswolds.
Da han ved vinduet studerer rådhuset, Palazzo Vecchio, med det 95 meter høje klokketårn og byens mange kirker, klostre og private paladser, falder hans blik på Santa Maria del Fiore, og den lurvede og beskidte mand tager fat i bundkarmen, slipper igen, tager fat igen.
Tamburen ligger der allerede.
Tung og definitiv.
Med mure af fire meters tykkelse for at kunne bære vægten af kuplen.
Han kan næsten ikke vente med at komme i gang med arbejdet.
Med kuplen.
Naturligvis er det ikke uvæsentligt med de 200 guldfloriner, men pengene er ikke det vigtigste.
Det vigtigste er, at florentinerne måske i deres inderste ikke tror, det vil lykkes for ham.
Måske ikke engang Opera del
Duomo
- det magtfulde råd af kirkeværger, der fører overopsyn med domkirkebyggeriet.
Men han skal vise dem.
En kuppel større og mægtigere end Santa Sofia i Konstantinopel, mere svulmende og majestætisk end Panthe-on i Rom.
Det synes umuligt.
Og ingen florentiner eller milaneser eller italiener har i de sidste 50 år haft et bud på, hvordan det skulle kunne lade sig gøre.
Men de idioter ved heller ingenting.
Brunelleschi kan se den for sig.
Når han presser
øjnene sammen, ser han den tydeligt for sit indre blik.
Stor og mægtig og Dante værdig.
Den største og højeste hvælving, der nogensinde er bygget.
Et arbejde, der vil tage mange, mange år.
Javel.
Men når den står færdig, vil man tale om den.
Og hvis ellers de forbandede jordskælv ikke jævner den med jorden, vil den stå der i måske hundreder af år.
Men det er næsten det mindste af det.
For Brunelleschi har også gjort en anden opfindelse.
En væsentlig opdagelse.
En indsigt, der vil stå til evig tid.
Og for altid lave verden om.
julie vågnede med et skrig.
Hun sad stadig med manusstakken i hånden.
-	Hvad skete der?
-	Jeg faldt i søvn, sagde hun forskrækket.
-	Nå ja, det var da forfærdeligt, sagde Magnus sarkastisk og gabte.
-Hvad er klokken?
Magnus gned søvnen ud af øjnene og rakte ud efter sit ur.
Da han så, det stadig var midt om natten, vendte han sig med en bebrejdende mine mod hende.
-Jeg har problemer med at sove, sagde hun.
-	Så er vi to, sagde han sarkastisk.
- Især når jeg bliver vækket midt om natten.
-	Nej, Magnus.
Seriøst.
Jeg har store problemer.
Han satte sig op i sengen og svingede benene ud over kanten.
Han purrede lidt i håret, gned øjnene og gabte.
Han rejste sig for at gå ud og tisse.
-Jamen så er det da godt, at vi, ud over det, kun har småproblemer.
-	Jeg mener det.
Jeg er virkelig bekymret.
Det var det, jeg ville fortælle dig, da vi sad på restauranten.
Nu havde hun fået Magnus’ fulde opmærksomhed.
Han satte sig på hug foran hende og gav hende et kram.
Da han krøb tilbage i sengen, skubbede han sig op til sengegærdet og tændte natlampen.
-	Fortæl, sagde han.
Men de stivnede begge.
Pludselig rumlede det.
Først fjernt.
Så mere tæt på.
Selv bordet med lampen rystede.
Julie greb alligevel efter det og havde svært ved at fokusere på Magnus.
Så holdt det op.
De stirrede på hinanden i tavshed.
-	Sikkert bare et jordskælv, sagde Magnus.
- Dem har de mange af hernede.
-	Fuck, det var uhyggeligt, sagde hun.
Hun gik lidt rundt på gulvet.
Tøvende, som for at sikre sig, at det ikke startede igen.
Mystificeret.
-	Kom nu og fortæl, sagde Magnus og bankede med hånden i madrassen.
Denne gang indviede hun ham i det hele.
I alle detaljerne.
Tegningen, hendes psykolog, det mystiske hospital, drømmene, manden i dem.
Manden fra hendes drømme.
De ubehagelige mareridt.
-	Ham psykologen skal vi da vist lige have undersøgt også.
-	Hvad mener du?
-	Hvem foreslog, at du skulle undersøges nærmere?
Han sad længe helt tavs, mens han gned sig over hagen.
-	Hvad siger du, Sun Chang skrev?
-	”DMB 14V8”.
-Og hvad har det med tegningen at gøre?
Julie trak på skuldrene.
-	Kan det være en nummerplade?
-	Så er det ikke et land, jeg kender.
Magnus tog en T-shirt på og åbnede vinduet på vid gab.
Det hjalp en smule.
En blid fønvind bølgede stille ind i rummet.
Men varmen var stadig ulidelig.
-	Du kan ikke bare lade være med at sove, Julie.
Men det ved du?
Hun nikkede.
-	Mit dilemma er, at jeg ikke må falde i søvn.
For så dør jeg.
Og hvis ikke jeg får noget søvn, dør jeg også.
Eller føler i hvert fald, at jeg gør.
Magnus vidste ikke rigtigt, hvad han skulle sige.
I forvejen var det vel kun et spørgsmål om tid, før hvem der nu end var efter dem, fandt dem, for alt i alt var de blot to dilettanter, der forsøgte at udskyde det uundgåelige tidspunkt, hvor de ville blive arresteret eller slået ihjel.
Nu havde de fået endnu et problem at bakse med.
Han vendte og drejede tegningen af svirrefluerne.
Ikke fordi han for alvor tillagde den værdi.
Men noget måtte den jo betyde.
Hun var stadig kun ved skitserne.
Og på et tidspunkt måtte de få købt noget maling, så hun kunne farvelægge den til et færdigt værk.
-	Der må være noget gemt i de ... syner.
Hvad ser du, når du vågner?
-	Rummet.
-Men kan du se noget i det?
-Det hjælper desværre ikke, Magnus.
Jeg har forsøgt tusind gange at finde hoved og hale i de drømme.
Der er intet at finde.
De er bare møgubehagelige.
-	Vi må kunne finde et eller andet.
Er det altid det samme?
Hun nikkede.
-	Mere eller mindre.
-	Men nu er du i et andet rum, end du plejer at være.
Du siger, det starter med rummet.
Du ser rummet, du ligger i.
Men var det så rummet her, du så?
Hun nikkede.
-	Prøv at komme i tanke om nogle detaljer.
Alle mulige små ting, du måske så?
Hun forsøgte at fremmane et helt tydeligt billede af, hvad hun havde set.
-Der var ikke noget særligt.
Bare rummet her.
-	Anstreng dig nu.
Hvis ikke det var helt sløret, må der være et eller andet?
-	Vent, sagde hun.
- Jeg kan se noget.
Der var noget!
-	Hvad?
-	Noget stemmer ikke.
Der lå en bog på bordet.
På bordet derovre.
Men der ligger ingen bog på bordet!
Han rejste sig og gik hen til vinduet.
-	Det her bord?
Hun nikkede.
-	Men der lå en bog.
Hun tændte natlampen og så sig omkring.
-Der er ingen bøger her.
Men selvfølgelig, sagde han selvoptaget, -hvis der er tale om en særlig, betydningsfuld bog, kan det jo være en omskrivning af mit manus, som du sidder med i hånden.
Hun smilede anstrengt.
-	Nå ja, det var bare for sjov, sagde han.
Han så snedigt på hende.
-	Vi er på et hotel.
Der er altid én bog på et hotel.
Han trak den midterste skuffe i bordet ud.
-	Biblen?
Et tæppe af gåsehud spredte sig over hele Julies krop.
Hun så på ham for ligesom at afstemme, hvad der nu skulle ske.
Så rejste hun sig, åbnede skuffen og trak Biblen frem.
-	Selvfølgelig, sagde hun og slog sig selv med flad hånd i panden.
-	Hvad?
-	Jeg ved, hvad hun mente, Magnus.
Sun Chang.
Hun satte sig ved siden af Magnus i sengen, slog op og pegede på teksten: DMB 14V8.
Dommerbogen.
Kapitel 14 vers 8.
julie læste højt, mens Magnus forsøgte at begribe, hvad hun mente.
”Da han nogen tid efter vendte tilbage for at gifte sig med hende, drejede han af for at se løvens ådsel, og da viste det sig, at der var en bisværm og honning i løvens døde krop.
”-	Jeg er stadig ikke med, sagde han.
-	Traditionelt er det skrevet som en bisværm eller honningbier.
I alle bibeloversættelser.
Men det kan det umuligt være.
Magnus stirrede fortabt på kapitlet om Samson og filisterkvinden Dalila.
-	Og det kommer der nu en lang videnskabelig forklaring på?
-	Jeg skal spare dig for den, sagde Julie.
- Men i entomologiske kredse har man i flere år vidst, at det er en fejl.
Det drejer sig ikke om bier.
Men det kan være, eller rettere - er, dronefluer.
Eristalis tenax.
Sun Chang var i live, da jeg fandt hende.
-	Hvorfor siger du det?
-	Fordi det her umuligt kan være en besked til andre end mig.
Hun må have set mig.
Registreret mig.
Og det, hun valgte at skrive, valgte hun derfor at skrive til mig.
-	Hvad udelukker alle andre?
-	Ud over at jeg måske var den sidste person, hun så?
At hun vidste, at jeg ville vide det.
-Mens alle andre, inklusive undertegnede, blot ville ryste på hovedet og fatte ingenting.
Det giver mening.
Men hvad vil hun sige med det?
Julie kløede sig i håret.
Hun sad bøjet over sin laptop.
Magnus vandrede rundt på gulvet.
-	Hvad har Sun Chang og Molly til fælles?
-	De kendte hinanden.
-	Ikke kun det.
De flyttede begge to ind efter dig.
-Hvis vi antager, som vi jo gør, at Molly var der på grund af Sun Chang, så var de der måske begge to på grund af dig?
-	Men vi ved mere nu, Magnus.
Vi ved også, at der er en forbindelse til svirrefluen.
For hvorfor ville hun ellers henvende sig på den måde?
-	Og til tegningen?
Og til Monika?
Du har ret.
Ellers giver intet af det mening.
Donielle Rossi fra Corriere della Sera havde lagt en besked.
-	Vi skal tilbage til Rom.
Vi var det forkerte sted på det forkerte tidspunkt.
Han er der nu.
donielle rossi fra Corriere della Sera var en lav og slank, sorthåret kvinde i slutningen af fyrrerne.
Hun forlod caféen over for bygningen, i samme øjeblik Magnus og Julie kom til syne ved den lille aviskiosk.
Hun hviskede hurtigt noget til Magnus og gav ham diskret en seddel i hånden.
-	Grazie mille, sagde Magnus, mens de passerede hinanden flygtigt og undlod kropskontakt.
-	Køn, sagde Julie.
-	Og meget katolsk.
Ikke at det ikke kan være sjovt.
Faktisk tysk boghandler-sjovt.
-Du er forfærdelig, Magnus.
-	Jeg fornægter ikke min fortid.
Jeg beklager den.
Men jeg fornægter den ikke.
Magnus studerede sedlen, som Donielle Rossi havde givet ham, og orienterede sig i gaden.
Hun havde også anført, hvornår de kunne regne med at se deres target, og de var i god tid.
Mens de ventede, gik Julie rundt og tog billeder.
De holdt sig et stykke fra hinanden for ikke at vække for megen opsigt.
Det var instruktøren Sam Raimi, der havde købt rettighederne til sit selskab Ghost House om Andrea Natellas oprindelige fupnummer.
Det havde Julie læst sig til på nettet.
Bryan Bertino skulle skrive og instruere filmen.
’Har du nogensinde drømt om denne mand?
’Julie smilede lidt for sig selv.
Dels var det en morsom prank, men hun følte sig også for første gang tæt på, i fysisk forstand, at kunne få en afklaring på sine
egne grufulde mareridt.
Gad vide, hvad Andrea Natella ville sige til dem?
Pludselig blev hun antastet af et kinesisk par bag hende, der bad hende tage et billede af dem.
Julie var naturligvis på vagt.
Men det virkede troskyldigt.
Hun havde slet ikke øje på Magnus.
Men pludselig stod han ved siden af hende.
-	Hvad vil de?
-	Bare have mig til at tage et billede.
-	Hvorfor tager de ikke bare en selfie?
-	Lad mig tage det, sagde Magnus.
Han spurgte den kinesiske mand, om kameraet stod rigtigt.
-	Ja, ja.
Fuldautomatisk, sagde kineseren på gebrokkent engelsk.
Bagefter stillede Julie og Magnus sig tæt sammen under et stort platan-træ, der skød op gennem et hul i fortovet.
-	Det kan godt være, at kineserne er gode til meget.
Men deres spioner er ikke verdens bedste.
Jeg ved ikke meget om kameraer, men Lomo-kameraer kan jeg da huske.
-	Jeg kender dem slet ikke, sagde Julie.
-	Der er ikke noget, der hedder fuldautomatisk.
Hvis man får et billede, der er bare nogenlunde skarpt, er man heldig.
Det er vist hele humlen ved det, at det skal være svært, at det skal være uforudsigeligt.
Derfor er det blevet populært igen.
-	Er det de samme som sidst? sagde Julie og kneb øjnene sammen for at fokusere på parret, da de forsvandt ned ad gaden.
-	Det er kinesere, Julie.
Hvordan fanden skulle jeg vide det?
-	Racist, sagde hun.
-	Nå, men nu kan vi i det mindste sammenligne med de billeder, vi allerede har, sagde Magnus.
Han veg lidt fra hende igen.
Men vendte lidt efter tilbage.
-	Det er jo heller ikke, fordi de ingen mobiltelefoner har, sagde han og pegede diskret.
Kvinden stod på den anden side af gaden med en mobil ved øret.
-	Fuck, sagde Julie.
En halv time senere dukkede en besked op på Magnus' mobil fra Donielle Rossi:
Han er væk.
Han ved, I leder efter ham.
Skal nok vende tilbage, når jeg ved mere.
- O.k., sagde Magnus.
Vi har ventet længe nok.
Jeg tror, fuglen er fløjet.
Og vi skal væk herfra.
-	Hvor skal vi hen?
-	Vi har en aftale.
I Tyrkiet.
Gobekli Tepe.
- vi ved, hvad Sun Changs sidste besked betyder.
Hvad den henviste til.
Men mere ved vi ikke.
Hvorfor forsyne os med en kryptisk henvisning til et sted i Biblen, der handler om Samson?
De sad i flyet på vej til Istanbul.
Flyveturen fra Roms internationale lufthavn til Gobekli Tepe gik over Istanbul, hvorfra de skulle videre med Istanbul Ataturk mod Sanliurfa.
Herfra gik det sidste stykke med taxa.
Magnus afventede Julies svar, mens han studerede hendes tegning, da flyveren lettede.
Han vendte og drejede den som for på en eller anden måde at trænge ind i den.
Han kløede sig i håret og lagde den fra sig.
Han gabte og lænede sig tilbage i sædet.
-	Jeg bliver altid så træt af at flyve.
-	For at teste os, sagde Julie.
- Hun gav os henvisningen for at teste os.
-	I vores tro?
Hun rystede på hovedet.
-	I vores evne til at deducere og tænke selv.
For at teste vores viden.
Vores bibelkendskab.
-	Jeg er ikke med.
-	Citatet handler om honningbier.
Men honningbier kan det ikke være.
-	Det siger du.
Men jeg forstår det stadig ikke.
-	Jeg tror, jeg gør, sagde Julie.
- Det er ikke en gåde, der ord for ord giver os løsningen.
Det er det samlede udsagn.
-	Ligesom med Andrea Natella?
Noget er sandt og er det alligevel ikke?
-	Præcis.
Intet af det, han bedriver, er virkeligt.
Måske findes han slet ikke?
Måske er også han - som du var inde på - en konstruktion?
Et
påfund?
Og faktisk fortæller teksten det samme, som vi lærte i forhold til ham.
Magnus læste passagen igen og igen uden at finde mening i den.
-	Hvorfor efterlade en henvisning til historien om Samson?
-Det vil hun heller ikke.
Det er en allegori.
Hun vil ikke fortælle os noget om, hvad Biblen ved om svirrefluer.
Hun vil fortælle os, at fortiden har taget fejl.
Det er pointen.
Magnus så imponeret på hende.
Måske var hun allerede begyndt at hallucinere.
Men tilsyneladende fungerede hendes evne til at ræsonnere stadig.
Måske var den ovenikøbet blevet skærpet.
Og det var ikke nogen dum forklaring.
-	Hvem er det, vi skal møde?
sagde Julie.
-	Vent og se.
FORHØRET
- Indså du ikke, hvordan hun havde det på det tidspunkt?
-	Jeg vidste alt om hendes søvnproblemer.
Men jeg vidste ikke, hvor alvorligt det var.
-	Syntes du, det var forsvarligt at trække hende igennem den anatolske højslette, når pigebarnet ikke havde sovet i flere døgn?
-Jeg var ikke klar over, hvor træt hun var.
Hun virkede ikke sådan.
Nogen var efter hende.
-	Hvem?
-Jeg ved det ikke.
Jeg ved kun, at hun opdagede noget, hun ikke skulle have set.
-	Så en biologisk institution eller en hemmelig efterretningstjeneste skulle have sendt en lejemorder efter hende?
På grund af...
en flue?
-	Nej, ikke på grund af den.
Noget andet.
-	Hvad?
-	Det er vel det, I bør finde ud af.
-	Var du klar over, hvad du var på vej til at lokke hende ud i?
-	Jeg troede, jeg hjalp hende.
-	Gjorde du det?
-	Hjalp hende?
Eller troede det?
Siden han var dreng, havde denne rastløse trang til at finde og løse mysterier hjemsøgt ham.
Han tænkte, det var den samme bacille, der havde bidt på Julie.
Victor Hugos novelle om kæmpeblæksprutten ’I kamp med en blæksprutte’, som ingen kendte andre end ham.
Han læste den igen og igen som dreng.
Når han senere omtalte en kæmpeblæksprutte, troede folk, han talte om Jules Vernes ’
En verdensomsejling under havet’.
Men det var alt for ambitiøst til en helt ung Magnus Storm.
Han læste helst ikke noget, der var længere end en indkøbsseddel eller et Anders And-blad, da han var dreng.
Jack Londons romaner om vildmarken kom først senere.
Hugos upåagtede, lille historie var bemærkelsesværdigt, ja, ligefrem prisværdigt kort.
Men god.
Magnus gik foran hende i støvskyerne.
Det var så varmt, at han fysisk kunne mærke svedstriberne i ansigtet og på halsen.
Hele komplekset lå højt.
Egentlig bare som en umotiveret bakke på en tør slette midt i ingenting.
Nogle steder lå spredte sten og gabte som store kariesangreb.
Der var endnu nogle hundrede meter at gå, og han fik dårlig samvittighed ved synet af Julie, der slæbte sig af sted halvt i søvne.
Han gik tilbage og rakte hånden frem mod hende.
Sammen gik de op mod den overdækkede udgravning.
Hun støttet til ham.
Han havde også allerede taget en beslutning om, at hun for alt i verden skulle have noget søvn, når de nåede tilbage til Istanbul.
I værste fald måtte han give hende en sovepille.
Hun hev efter vejret, da de gik op ad kompleksets mange trappetrin.
Hun snublede, og han greb hende.
Resten af vejen klamrede hun sig til ham.
Hun forsøgte at spøge med det.
-	”Det er ikke faldet, der slår dig ihjel.
Det er landingen.
”-	Sherlock Holmes? sagde Magnus.
-	Nemlig.
Jeg er glad for, du kan lide film, Magnus.
Det gør det meget lettere at tale sammen.
Hvem er det så, vi skal møde?
-	Hun står der, sagde han og pegede ned i det hellige tempels inder-gård.
DEN lille dame var ikke uden lighed med den diminutive og tætte kvinde Roz fra tegnefilmen 'Monsters Inc.’
Julie hviskede til Magnus.
-	Hvem er hun?
-	En kvinde med en stor viden om verdens beskaffenhed.
Hun gentager nok sig selv, men tag ikke fejl, hun er meget skarp.
Hendes hår var gråt og stramt trukket tilbage i en knold.
Hun havde tykke briller, hvor pupillerne hele tiden forsvandt i det facetslebne glas.
Hun røg på en tyk Bolivar-cigar og hostede og hakkede, lagde den af og til fra sig for derefter at placere den i mundvigen og suge videre.
Magnus introducerede de to kvinder for hinanden.
I årevis havde filologen Gerda Schweiz bistået adskillige museer og arkæologiske udgravninger med sin ubestrideligt enorme viden om fortiden.
Diskret i baggrunden stod Ji Songling, en kinesisk epigraf, som hun efter sigende havde arbejdet tæt sammen med i nogle årtier.
Han var umiskendeligt kinesisk at se på, og både Julie og Magnus gav ham tøvende hånden.
Det tætte gråsprængte hår, der sikkert engang havde været nærmest lakeret sort at se på, lå om hans hoved som en tæt pose, og han havde venlige og skrå øjne bag det kraftige brillestel.
Han talte flydende engelsk uden accent af nogen art.
-Ji Songling arbejdede på Mawangdui før Gobekli Tepe.
Og der er mange interessante paralleller, sagde hun.
- Måske også til jeres undersøgelse, hvad den så end går ud på.
Hvem fortalte, at I skulle se på Gobekli Tepe?
Magnus fortalte, at det hele baserede sig på et løst tip.
Han spurgte heldigvis også dumt, så de fandt ud af, at Mawangdui var en berømt
kinesisk udgravning, som man stadig arbejdede på.
Magnus så godt nok ud til alligevel at have hørt om stedet, men Julie var helt blank.
-Mawangdui er naturligvis meget yngre, sagde Gerda Schweiz.
- Fra 162 f.Kr.
Men det er nærmest med til at gøre lighederne endnu mere spændende.
Gerda Schweiz havde indtil Harald Hauptmanns død for en del år siden afsagt adskillige forudsigelser om, hvad der ville blive fundet i Gobe-kli Tepe.
Ingen vidste, hvor gammel hun var, men der gik rygter om, at hun måtte være tæt på 100.
Det lod ikke til at bekymre hverken hende eller folkene omkring hende, og hun pulsede uanfægtet på cigaren.
Det viste sig, at Magnus kendte hende fra gamle dage, hvor han havde skrevet et par freelance-artikler både til Illustreret Videnskab og det danske arkæologiske magasin Skalk.
-	Fantasterne roder sig altid ud i talmagi.
Det virker overbevisende, nærmest overtalende smukt og blændende sandt.
Indtil en ekspert går nøjagtighederne efter i sømmene.
Så falder det som regel fra hinanden.
Men når man går tilbage til Ubaid, har man da lov til at undre sig: figuri-ner, kvinder eller måske mænd eller androgyne, der brystføder deres afkom - hvorfor er deres ansigter hoveder på firben?
Ingen vidste, hvad de skulle sige, og så skraldlo den lille dame:
-	Bare rolig.
Jeg siger ikke, det er marsmænd.
Jeg siger bare, at det godt kunne ligne.
Den lille, cigarrygende kvinde med det frøagtige udtryk i det sammenpressede ansigt smilede bredt.
-	Hvorfor er dette sted så vigtigt?
sagde Julie.
-	Fordi det rokker ved hele vores fortid, min pige.
Intet mindre.
Alt ændrede sig efter Gobekli Tepe.
hun vidste godt, hvad hun skulle se.
Magnus havde forberedt hende.
Det burde ikke være her.
Men det var her.
Det, som arkæologerne for bare få år siden sagde, ikke fandtes.
En civilisation, der var over 12.000 år gammel.
En avanceret civilisation.
Et stenalderfolk, jægere og samlere, der ud af ingenting, og før landbruget opstod, havde balanceret rundt med tonstunge klippeblokke.
Med indpunslede beskrivelser af kosmos og ukendte guder på alle flader og meterhøje steler og søjler, anlagt mod verdenshjørnerne med en præcision, som vi selv i dag med alle vores instrumenter ville have svært ved at eftergøre.
Og så, 1.000 år efter opførelsen, havde man af ukendte årsager dækket det hele til igen.
Derpå lå det gemt, uberørt, i over 10.000 år.
Som en bombe mod den moderne menneskelige bevidsthed.
De havde læst på lektien, og Magnus havde forklaret, hvad han vidste, for under overdækningen lå ’kun den første kultplads blottet.
Området var enormt.
Mange gange større og meget, meget ældre end Stonehenge og pyramiderne.
-	Det er Gobekli Tepe, sagde han og rakte hende vanddunken.
- Det forandrer alt.
Julie trak diskret Magnus i jakken.
-	Det er et vildspor, Magnus.
Jeg siger ikke, det er uinteressant.
Men det her kan umuligt have noget at gøre med vores mysterium.
-	Vi står i Tyrkiet.
Hvor Moses strandede med arken på netop Ararat -bjerget i den nordøstlige del af landet.
Sun Changs kode.
En besked i vand.
Tænk, jeg synes, det virker helt lovende.
der var opført en gangbro og et overdække, så man kunne vandre rundt og betragte arkæologernes arbejde nede i udgravningen.
Hele området var 50 gange større end Stonehenge.
Det eneste kompleks nogensinde fundet, der var perfekt nord-syd rettet og vel og mærke ikke den magnetiske nordpol.
Ægte nord.
Gobekli Tepe.
Det var tørt, næsten vindstille og bagende varmt.
-	7.000 år før Stonehenge, sagde Gerda Schweiz med cigarstumpen vippende i mundvigen.
- Man skal lige for alvor tage det ind.
Den tidsmæssige afstand mellem Stonehenge-folket og de egyptiske pyramide-byggere til dette er altså over dobbelt så stor som afstanden fra os til dem.
Og alligevel finder vi et anlæg som det her.
Lige i nærheden har vi Kara-han Tepe - søstersite til Gobekli.
500 år yngre end Gobekli.
Og der er mange andre.
-	Jeg besøgte dig for mange år siden hernede, sagde Magnus.
- Men dengang anede man vist ikke, hvor stort det var?
-Vi havde ingen anelse.
Komplekset her er på størrelse med 13 fodboldbaner.
-Men hvad er det her?
-	Det korte svar er, at det aner vi ikke.
Vi står over for en stor kultur, vi dybest set ikke forstår.
På den ene side virker alt helt nutidigt, helt moderne.
Og så på den anden side findes der et for længst tabt sprog, som rummer deres religiøse opfattelse, deres tro.
Vi prøver at genskabe det gennem fortolkninger af deres arbejde, men deres tankeverden er for evigt væk for os.
Gerda Schweiz pegede og forklarede, mens de bevægede sig rundt.
-Området
her var dengang meget rigt på obsidian.
Så obsidian har utvivlsomt spillet en afgørende rolle for stedet.
Deres obsidianspejle er dem, der har begejstret os mest.
Vi aner ikke i dag, hvordan de bar sig ad med at polere stenene, så de kunne frembringe spejle.
Vi ved bare, at de kunne.
Og at vi ikke selv er i stand til det.
-	Det er vildt, sagde Magnus.
-	Det er vildere endnu, min gode Magnus.
I Catal Huyuk, der for alvor åbnede for den gamle verdens hemmeligheder, er der et vægmaleri, der samtidig viser den første byplan nogensinde.
Byen på maleriet er placeret foran to tvillingebjerge i regionen Cappadocia.
Men bjergene ligger over 100 kilometer fra Catal Huyuk og kan ikke ses fra byen.
I Cappadocia ligger til gengæld Asikli Huyuk, 1.000 år ældre end Catal Huyuk, det er cirka 10.000 år gammelt.
Måske forestiller byplanen i virkeligheden Asikli, hvor deres forfædre kom fra.
Asikli er bygget næsten nøjagtig lige sådan.
Vægmaleriet i Catal Huyuk er et minde.
Vi har så svært ved at forestille os, at næsten intet adskiller os fra disse mennesker.
På trods af generationers adskillelse.
Og tusinder og atter tusinder af år.
Et, som I unge sikkert ville udtrykke det, ’fucking lysbillede’.
Et familiefoto fra forfædrenes fortid.
-	Men ikke tredimensionelt,
formoder jeg? sagde Magnus.
-	Er det dit nye projekt, Magnus?
Magnus smilede.
-	Nej, ikke tredimensionelt.
Selv om dybden i opdagelsen dårligt kan undervurderes.
Men antropomorfiske figurer, dyrefigurer i basrelieffer, tredimensionelle, udhugget af selve stenen, det kan jeg godt klare her.
Jeg tror, du kommer til at revidere et par passager i dit manus, Magnus, hvis det er de tre dimensioner, du er på jagt efter.
De var til længe før grækerne.
-	Hvad er det så, vi står med her?
-	Det er, sagde Gerda Schweiz, mens hun tog et dybt sug af cigarstumpen og kiggede på Julie, - som I unge mennesker sikkert ville sige, ’fucking unreal’ ...
-	Det er alderen, hviskede Magnus til Julie.
- Ældre mennesker gentager sig selv.
-Det har du sagt.
Magnus sendte hende et spydigt blik.
-	...
Vi taler om jægere og samlere, der nærmest har levet i parceller ligesom helt moderne mennesker.
På et tidspunkt, hvor det umuligt skulle kunne have ladet sig gøre.
Jeg tror ikke, folk egentlig gør sig klart, hvor epokegørende det er.
Men det vender op og ned på alt, hvad vi hidtil har troet.
Fordi man altid har antaget, at mennesket fandt ud af at dyrke jorden og holde husdyr og derefter slog sig ned i permanente bosættelser.
Men Gobekli viser, at det forholdt sig lige omvendt.
Man slog sig ned - og derefter kom dyrkningen og domesticeringen.
Det er med andre ord hele vores viden og historien om menneskets udvikling, der skal skrives om.
-	Hvad forestiller man sig, det har været?
-	Om det har været helligdom eller observatorium, kan vi kun gisne om endnu.
Vi kan bare konkludere, at det er anlagt med en næsten overnaturlig præcision.
Kort fortalt: Det burde slet ikke være her.
Og slet ikke flere tusinde år før Catal Huyuk.
-	Ud af ingenting?
-	Præcis, Magnus.
Og efter 1.000 år blev Gobekli Tepe så forladt.
Og her opstod den anden store gåde omkring stedet: Det blev dækket til.
Hele komplekset blev dækket til af efterkommerne til de mennesker, der havde skabt det i sin tid.
Hvorfor i himlens navn?
Hvis ikke for at bevare.
Nøjagtig som de havde gjort med deres forfædre, der blev begravet under gulvene i husene.
For at beskytte dem.
Beholde dem.
-	Så de vidste, at her var noget, der var værd at bevare?
Gerda Schweiz nikkede.
-	Og hvad er så vigtigt at bevare?
At man gemmer det i 10.000 år?
julie følte sig svimmel.
Ikke blot over mængden af information, men også rent fysisk.
Hver gang hun lænede sig op ad en pude eller lagde hovedet på en frakke, følte hun, at hun aldrig havde ligget bedre i sit liv.
Inderst inde håbede hun, at en eller anden kursorisk tilstand ville indfinde sig, hvor hun blot svævede rundt uden at mærke noget rigtigt.
Julie forstod godt, hvad Gerda Schweiz mente.
I mødet med det antediluvianske menneske fødtes der altid en omgående infantilitet i det moderne.
Man tillagde fortidens mennesker overnaturlige kræfter.
Mente, at de måtte være fra en stor og fjern og glemt civilisation eller fra det ydre rum.
Selv om det næsten var mere berusende, at disse så fjerne mennesker var den fjerneste del af slægten, vi på nuværende tidspunkt kunne ane - at der vitterlig var en forbindelse så langt tilbage.
Og til så avanceret og veludviklet en kultur.
Hvor vi før havde anset disse jægersamlere for at være gryntende, køllesvingende halvaber, så vi nu, at nærmest intet var anderledes i forhold til nu.
-	Hvad er jeres teori om stedets betydning?
-	Vi ved det ikke.
Der er naturligvis alle mulige teorier.
Nogle er fornuftige, andre skøre.
Men vi er simpelt hen nødt til at vente på, at udgravningerne er færdige, før vi kan begynde at sige noget dybere om det hele.
-	Hvornår regner man med at være færdig?
Gerda Schweiz så på Songling og lo.
-	Ja, hvis vi holder tempoet, er vi nok færdige om cirka 150 år.
Julie huskede ikke bagefter meget af, hvad der skete.
Hun rejste sig for at nå en flaske med vand, og så faldt hun.
Magnus greb hendes arm, og lige idet han fik fat på hende, knaldede et projektil ned i stensætningen ved siden af dem.
Da hun faldt, hjalp han hende på benene.
Men de gav efter, da hun forsøgte at følge trop med ham.
Alle ved stedet søgte skjul.
Der var en del skrig, og en enkelt råbte ”terror”.
Men det var Tyrkiet og ikke Egypten.
Det vrimlede ikke med bevæbnede vagter, der besvarede ilden.
Der var spredte råb, ellers blot en ildevarslende stilhed, mens alle forsøgte at lokalisere præcis, hvor skuddene kom fra.
Og alle afventede, om der kom mere.
-	Magnus, vi skal væk herfra.
Hun forsøgte at komme op, men havde ingen kræfter.
-	Ikke før du er o.k.
igen.
-Men om lidt vil det myldre med politi og anti-terrorkorps, og hvad ved jeg.
Magnus satte sig og placerede hende mellem benene.
Han skærmede for hende.
Lidt efter sænkede roen sig.
Tilsyneladende var det overstået.
Tilsyneladende.
-	Bare lad mig ligge, Magnus.
-	Ikke tale om.
-	”
Hvorfor falder vi?” sagde hun filosofisk.
Og uden at vente på svar sagde hun: - ”Så vi kan lære at rejse os igen”.
Han så nysgerrigt på hende.
-	Confucius?
-	Christopher Nolan i den første Batman-film, sagde hun og lo.
-De har bare omskrevet det, sagde Gerda Schweiz.
Hun og Ji Songling havde søgt dækning lige ved siden af dem.
- Det er Confucius.
Faktisk er der i Mawangdui flere optegnelser af hans aforismer.
Måske skulle I to tage til Kina og studere dem mere indgående?
Oprindeligt var det noget med, at menneskets største bedrift ikke er ikke at falde, men at rejse sig igen, når det falder.
-	Jeg kan bedre lide Batman, sagde Julie.
-	Det forstår jeg da godt, sagde Gerda Schweiz og rejste sig, mens hun børstede støv af bukserne.
- Særligt når han poserer i den der sexede, olierede dragt.
Desuden siger udsagnet vel det samme?
- jeg dør, HVisjeg falder i søvn, sagde Julie.
-	Du dør, hvis du ikke gør, sagde Magnus.
Måske var det køreturen gennem de støvede landskaber, der fik ham til at tænke på det.
Under Irakkrigen blev fangerne udsat for Kubark-agtige sanseberøvelsesmetoder.
En sergent afslørede efter krigen, at i et fængsel på en militærbase ved navn Tiger, nær al Qauim, tæt på Syrien, blev fangerne placeret i glohede containere i lænker og med bind for øjnene i 24 timer uden mad, vand - eller søvn.
Magnus havde ingen idé om, hvor længe Julie ville kunne holde, selv hvis hun ikke efterfølgende blev udsat for heavy metal-musik og stroboskoplys, der fulgte med torturen i Irak.
Søvnberøvelsen i sig selv var tortur.
Sanseberøvelsen ville indfinde sig, også selv om hun ikke blev den påført.
Efter 11 dage uden søvn vil forskellige stadier af psykoser sætte ind.
Angiveligt vil dyr, der frarøves søvnen, i løbet af 21 dage opleve multiorgansvigt og dø.
Magnus indså, at de var nødt til at have en plan for Julies tilstand.
Det var alt for risikabelt for dem, at hun når som helst kunne dejse om, også selv om det formentlig lige havde reddet hans liv.
Frem for alt var det alt for risikabelt for hende.
Hun kunne ganske enkelt dø af det.
Han brugte det meste af aftenen på at undersøge, hvad manglen på søvn kunne betyde for hende, og hvad de kunne gøre.
Da de pakkede deres kufferter og gjorde klar til at gå ud og spise, stillede han sig foran hende og greb hende i armen.
-	Hvem siger, du ikke må sove?
Du må bare ikke drømme.
Hun så uforstående på ham.
-Jeg har nogle forfærdelige drømme.
-	Men det har alle.
Alle drømmer.
Han stirrede spekulativt på hende.
-	Hvor længe kan du holde dig vågen?
-	Hvad mener du?
-	Hvor længe kan du klare dig uden søvn?
-Det ved jeg ikke ... jeg plejer at sove mindst...
-	Jeg ved, hvad vi gør, sagde han.
- Du sover en time.
Måske lidt mere.
Så vækker jeg dig.
Når du er kommet til dig selv og er forholdsvis vågen, får du lov til at sove en time igen.
Så kan vi se, hvor længe det går.
REM-søvnen sætter først ind efter cirka 90 minutter.
Hvis vi kan holde dig ude af REM-stadiet, men samtidig sørge for, at du får noget søvn, kan vi vinde tid.
-Genial plan, sagde hun ironisk.
- Hvornår har du så tænkt dig at sove?
-Jeg er en ældre mand, jeg behøver ikke så meget søvn.
-	Hold nu op, Magnus.
Selvfølgelig skal du have din søvn.
Er det egentlig rigtigt?
-	Hvilket?
-	Det med at man får brug for mindre og mindre søvn?
-	Overhovedet ikke.
Hvis jeg kun får fem timer, sidder jeg bare fuldstændig hjernedød foran pcen.
Hvis jeg sover otte timer, er jeg stadig hjernedød, men så har jeg i det mindste en helt klar erkendelse af, at jeg har en skrivekrise.
Hun skulle til at protestere.
Også fordi han så ud, som om han selv kom i tvivl om det geniale i planen.
-	Men hvor længe kan man gøre det?
Hvor længe kan man holde til det?
-Jeg ved det ikke.
Rekorden er vist 12 dage uden søvn.
Normalt bliver man bims efter tre og begynder at hallucinere.
Og du har allerede gået flere dage uden ordentlig søvn.
-	Jeg hallucinerer allerede.
Ser ting, der ikke er der.
-SÅ
du ser en mand i dine drømme.
To mennesker myrdes, uden vi ved hvorfor.
Så er der en tegning, og du har fundet en mystisk flue.
Jeg kan ikke se, hvordan det hænger sammen?
Lige neden for deres hotelværelse flød Bosperus diset blå i aftenskumringen.
Julie havde en underlig fornemmelse af at have set det hele før, selv om hun aldrig havde været i Tyrkiet.
Da de var færdige med indkvarteringen, hastede de af sted til en salo-nu, et spiselokale mere end en egentlig restaurant, og kort efter regnede en sand sværm af hors d’oeuvrer ind over dem fra alle sider.
Fisk, tjerkesiske kyllingestykker, tzatziki og røde klatter af tamara.
Og mens den sprøde yufkadej smuldrede mellem tænderne på dem som tynde tarteletbunde, skyllede de efter i raki.
Julie nippede forsigtigt til glasset, der var skyet og mælkehvidt og duftede af anis.
Hun koncentrerede sig mest om at holde balancen og ikke falde om.
Magnus bundede nærmest, som var det snaps.
Under middagen betragtede hun ham over bordet.
Han mente, at hun havde reddet hans liv i dag.
Men hun spekulerede på, om det i grunden ikke var omvendt.
Hun ville i hvert fald aldrig glemme, hvordan han slog armene om hende som en anden livvagt, da kuglerne piftede dem om ørerne.
Den form for ridderlighed havde hun aldrig oplevet før i sit liv.
Magnus tjekkede sin mobil.
Der var kommet en besked fra Donielle Rossi.
-	Hvad skriver hun?
Magnus tøvede.
-	Er det om os?
Skriver hun, at jeg er for ung til dig?
Nej, hun skriver, jeg er for gammel til dig.
At det er klamt.
Synes du også, det er klamt?
Det burde jeg nok.
Men nej, det synes jeg ikke.
tilbage PÅ hotellet lå Julie i sofaen i værelset og bladrede i billederne, Magnus havde taget foran bygningen.
Magnus vapede i det åbne vindue med en opvredet kold klud om nakken.
-	Kan du ikke begynde at ryge igen? sagde hun.
-	Vil du gerne se mig død?
Hun rystede på hovedet.
-	Det ser bare åndssvagt ud med den vaper.
Donielle Rossi fra Corriere della Sera ringede til Magnus.
Hun satte ham hurtigt ind i, hvad hun havde fundet ud af.
-	Det ser ud til, at vi skal til Frankrig, sagde Magnus.
- Tilsyneladende findes han.
Andrea Natella.
Og hun har fundet ham til os.
Julie reagerede ikke.
Hun sad og bladrede mekanisk i de billeder, de havde taget i Rom og Firenze.
Magnus så bekymret på hende.
Han nænnede ikke at bede hende om at arbejde videre på tegningen.
Han anede ikke, hvor længe hun kunne holde til det.
Inderst inde vidste han godt, at hans trick med at lade hende sove en smule og derefter vække hende ikke løste noget for alvor.
Han håbede bare, at planen ikke forværrede alting.
-	Hørte du, hvad jeg sagde?
Hun så op.
-	Ja, jeg hørte det godt.
Jeg har også fundet ham.
-	Andrea Natella?
Hun rystede på hovedet, mens hun nøje studerede et af billederne.
- Det kan godt være, han ikke findes.
Men det er ham her, sagde hun og holdt billedet frem.
- Det er ham, jeg ser i mine drømme ...
DEL 2
Et par dage efter min fars død fandt jeg i en busk en dobbeltbåndet svirreflue, der sad hjælpeløst fast i et edderkoppespind.
Da den stadig kæmpede for at komme fri, besluttede jeg mig for at hjælpe den.
Det blev symbolsk for mig.
For det mindede om min far, der lå på hospitalet viklet ind i alverdens slanger og ledninger.
Forsigtigt tog jeg den fri af trådene.
Jeg trak i en genstridig tråd, der var snurret rundt om dens krop, der så helt deform ud.
De forreste ben på den var fri, og den kæmpede for at rense sig.
Jeg tvivlede ærlig talt på, at det ville lykkes.
Jeg satte den fra mig på et blad.
Vingerne så ud, som om de sad uhjælpeligt fast, og jeg turde ikke pille ved dem, for jeg vidste, at hvis jeg ødelagde dem, ville den være fortabt.
Men pludselig steg den langsomt til vejrs og fløj.
Jeg følte stor lettelse.
Det var, som om jeg tog afsked med min far.
FRANKRIG, CANNES
julie strakte benet, der skinnede af sololie, højt i vejret over solsengen.
Hun vendte og drejede det kritisk med sammenknebne øjne og vrikkede med tæerne, mens hun vurderede den lyserøde neglelak.
Magnus vendte sig mod hende.
-Jeg har tænkt på en ting, sagde han.
- Hvorfor lod de dig gå?
-	Hvem?
-	Dem, der er efter os.
Eller rettere: efter dig.
De kunne let have slået både dig og mig ihjel, hvis de ville.
Hvis vi nu antager, at jeg var målet for skuddet ved Gobekli Tepe, må vi gå ud fra, at jeg åbenbart kan undværes.
Faktisk ser de måske helst, at jeg slet ikke er her.
Min ekskone ville være enig.
Julie mærkede musklerne blive trætte og lagde sig tilbage på solsengens tykke, blå madras.
Åh, hvis man bare kunne give slip, lade sig synke ned i søvnen, sove, bare sove.
Stranden var en kakofoni af skrig fra de badende, støj fra Croisetten, klirren af glas og opgivende tøf fra kaffemaskiner i den lokale strandbar.
Ude over havet glimtede solen skærende hvidt som sølv i bølgetoppene.
Hidtil havde Julies liv været styret af ønsket om at spare sammen til sommeren, der som regel gik til Nazare i Portugal, hvor der var gode bølger.
Eller til Klitmøller, når hun havde lyst til at blive i Danmark.
Fremtiden fandtes ikke.
Sådan levede hun.
Resten af sommeren stod den på fluefangst.
Mentalt hjalp det hende.
Socialt stødte det hende længere og længere væk fra veninderne, der tog
til Zakynthos og lod sig penetrere af pikke, de ikke kendte.
Hun fattede dem ikke.
Hun ville aldrig selv tage til Grækenland.
-	Du gør mig nervøs, Magnus.
-	Det er kun overvejelser.
-	Ikke med det.
Hun lagde hånden på hans arm.
- Dine manussider.
Skal du sidde her og redigere?
Hvad hvis et vindpust pludselig sender det hele i alle mulige retninger?
Han skævede til stakken af sider, der lå under et par lokalbøger på det lille strandbord.
Magnus havde selv overvejet det formålsløse i at blive ved med at arbejde, når nu de højst sandsynligt blev fanget på et tidspunkt.
Det var ikke en fornægtelse af de begivenheder, de havde været igennem, men et forsøg på at leve med dem.
Han havde altid haft det sådan.
Forsøgt at holde fast i et eller andet.
Bevare overblikket og ikke gå i panik.
På en måde forekom det ikke mere urimeligt eller afsindigt, end hvad der ellers foregik i verden.
Han fulgte bedre med end hun, så han havde et mere fyldestgørende indblik i, hvor afsindig verden var, og han overvejede, om det var aldersforskellen, der gjorde, at han på et eller andet plan følte sig ansvarlig for, at alting ikke kom helt ud af kurs.
Hvor komisk, næsten latterligt, det end kunne forekomme at være.
For hvad skulle han, sølle, lille dansker, dog kunne ændre på noget som helst?
Magnus baksede med lokale telefonbøger og kort, de havde opsnuset i byen.
Han var stadig skeptisk i forhold til den person, Julie havde udpeget på et af de mange billeder, han havde taget i Rom.
For ham at se var motivet uklart og kunne være hvem som helst.
På den anden side var det Julie, der havde kendskab til ham, de søgte, og hun var ikke i tvivl.
Det var manden.
Manden, hun havde disse forfærdelige mareridt om.
Overfladisk set passede det hele også.
Store, buskede øjenbryn, et intenst blik, de smalle læber, den vigende pande.
Det lykkedes Magnus at finde firmaet.
Og adressen på det i Cannes.
Andrea Natella havde ganske rigtigt sit udbryderfirma placeret her.
Og
ikke så underligt havde han navngivet det: Douze Singes.
Tolv aber.
Det var næppe tilfældigt.
Formentlig var det både en leg med ordet '
Guerilla, som nemt kunne opfattes som 'Gorilla.
Og formentlig havde han også skelet til Terry Gilliams film '
Twelve
Monkeys
’.
Indholdsmæssigt passede det også perfekt til den form for virksomhed, som Andrea Natella excellerede i.
-Han er ikke uden humor.
Julie stirrede uforstående på ham.
-	Andrea Natella, sagde han opklarende.
- Kender du ikke filmen?
Den har du til gode.
Den er fra 1995, men det er stadig en fremragende film.
Julie rystede på hovedet.
-	Faktisk er den oprindelig en fransk kortfilm, '
La Jetée’, fra 1962 af Chris Carter.
En film konstrueret næsten udelukkende af stillbilleder om tidsrejser, galskab og hukommelse.
-	Vi kan se den sammen, sagde Julie.
Magnus løftede solbrillerne ud på næsetippen og kastede et blik på en vandscooter, der susede forbi med en lille knægt på vandski, der hoppede og dansede i hækbølgerne.
-	Franskmændene laver gode ting, men får næsten intet ud af det.
Japanere og kineserne stjæler - og får kopier ud af det.
Amerikanerne stjæler - og får kunst ud af det.
-	Terry Gilliam er ikke amerikaner, sagde Julie.
-	Men produktionen var amerikansk.
Det var 'Vanilla Sky’ også.
-Den har jeg set, sagde Julie.
-	Men så du den spanske originaludgave?
Hun nikkede.
-	Jeg kunne bedre lide den med Tom Cruise.
Hvem ved i øvrigt, at det ikke var mig, de forsøgte at slå ihjel?
-	Du slap også levende fra det gale hospital, Julie.
Hvis de gerne vil slå dig ihjel, kan de enormt godt lide ikke at gøre det.
magnus skrev andrea Natellas adresse på et stykke papir og smækkede bøgerne i.
Resten af dagen ville han absolut intet foretage sig.
Der var intet som andres angst, der kunne fjerne frygten for ens eget liv.
Hele formiddagen havde de talt om løst og fast, og Julie havde forsøgt at sætte ham ind
1 de ting, der rumsterede i hendes hoved.
Ikke bare mareridtene.
Men også de mere diffuse ting.
Som den evige, slumrende angst, der omgav hende og sad i hende.
Det bekom Magnus godt at få fokus væk fra sig selv.
Magnus løj om det for alle andre, og han ønskede heller ikke at belemre Julie, der i forvejen havde nok at slås med, men de sidste mange år havde han gået rundt i sin evige angst for at dejse om og dø.
Ikke så meget med tanke på ham selv, men mere på de mennesker, han dermed ville lade i stikken.
Han var en motor, der skulle holdes i gang.
Nu også for Julies skyld.
Måske var det en reaktion på begivenhederne.
Han vidste det ikke.
Men lige i det øjeblik var han bare så taknemmelig over at være i live.
At være i livet.
Stranden, lydene, de glimtende trekanter i bølgerne, børn, der legede, smækre unge kvinder, brune og glinsende af olie og med lakerede negle.
Latinoer, japanerne, svenskere, ja, selv svenskere, dem alle omfavnede han med grænseløs kærlighed og accept.
-	Jeg var her engang, sagde Magnus.
-	I Cannes?
Magnus nikkede og lagde armene bag nakken.
-Som ung journalist.
Jeg ringede en historie hjem.
Som var vigtig.
Mente jeg.
Men redaktionssekretæren kunne fortælle mig om oprøret på Den Himmelske Freds Plads.
Pludselig syntes alt andet ligegyldigt.
De
demonstrerende delte blomster ud til soldaterne, sagde han.
- Ungdomsoprør.
Love is all you need.
Hvad andet betød noget?
Det var underlige år.
Murens fald, Rumæniens diktator styrtet.
Man troede - med en vis mængde forbehold - faktisk, at verden bevægede sig i en rigtig retning, at den blev bedre.
-	Jeg elsker ... disse øjeblikke med dig, sagde hun.
Han så overrasket på hende.
Men hun kunne se, han godt kunne lide, at hun sagde det.
-	Jamen, tak.
Og i lige måde.
Du er også mit vidne, Julie.
-	På hvad?
-	At vi var her.
Lige nu.
Lige her.
De lå tavse og stirrede ud over havet.
-	Måske skulle vi bare rejse sammen? sagde Magnus.
- Som vi gør nu.
Har du nogensinde været i Malaysia?
-Jeg har ikke været særlig mange steder, sagde Julie.
- Jeg var engang i Australien.
Og i Portugal.
Men nu har jeg på ingen tid været i både Frankrig og Italien.
Jeg er allerede helt forpustet.
-Jeg misunder dig, Julie.
-	Hvordan?
Mit fede liv?
Med lejemordere og fremmede magter efter mig?
-	Fordi du har noget, du er passioneret omkring.
Dine fluer.
Selv når du bliver 100 kan du gå med dine tykke briller i haven og se dem lande og lette.
Og formentlig være lige så fornøjet over det.
-	Men du har da dine bøger?
-Jeg ved slet ikke, om jeg vil skrive mere.
-	Hvorfor ikke?
-	Det udmatter mig.
Tapper mig for kræfter.
Minder mig om, at jeg skal dø.
-	Du er meget dødsfikseret, er du ikke?
-Hvis bare du vidste.
-Bare slutningen er god.
Slutninger er vigtige.
-	Slutningen er på plads, sagde han og smilede.
- Jeg har det indimellem, som om vi har kendt hinanden altid, Magnus.
Hun løftede kameraet og tog et billede af ham.
Ham med Cote d’Azur bagved.
En udtværet baggrund, forestillede Magnus sig.
Men med antydning nok af omgivelserne til at fastslå, hvor de var.
Man tog disse billeder.
Man så disse billeder.
Og drømte sig ind i dem.
Fordi man drømte sig ind i dem.
Tiden frøs dem, så det så ud, som om de portrætterede befandt sig i en tilstand af ren og umiddelbar lykke.
Fastfrosne øjeblikke.
Det, Heine beskrev som ren væren.
Man så folk ubekymrede, uvidende om at de blev optaget med tele, smilende, afslappede, i kajakker, i både, på skibe og på S-togsstationer, i parker og foran berømte monumenter.
Man skimtede de få stunder af uforfalsket lykke, man selv huskede fra sit eget liv, i disse billeder.
Hvad der næsten aldrig afsløredes på billederne, var, hvilke bekymringer alle slæbte rundt på.
En sommerdag.
Man kører forbi en sø i Tyskland.
Sejlbåde, aktivitet, badende.
Man ønsker ud af bilruden at blive der.
Man tænker, at det er her.
Her, livet leves.
Men man har et mål.
En destination.
Der er aftalt for længst.
Og planlagt.
Et andet mål.
Så man kører videre med familien.
Og vender aldrig tilbage, selv om man længes for altid.
Magnus betragtede Julie.
Forårssol.
Forsommersol.
Drivende hvide skyer og blå himmel.
Køligt.
Hendes ansigt.
Maj aftener.
Junidage.
Endeløse somre.
Disse dage, hvor solen bare bliver hængende.
Sådan en dag var det.
Som for evigt.
- måske burde jeg slet ikke lave tegningen igen, Magnus?
Hvis det virkelig er den, der er årsag til de her ulykker?
-	Selvfølgelig skal du det.
Vi er ikke overtroiske.
-	Jeg er heller ikke sikker på, jeg kan, sagde hun.
Hun klædte sig på til middagen, samtidig med at hun rensede pensler og tilføjede et strøg hist og pist, når hun lige fik et indfald.
Heldigvis var varmen sydpå tør.
Så hun behøvede ikke at vente så længe med lagene.
Hun stillede sig på afstand af tegningen og kneb øjnene sammen.
Hun gik tæt på den.
Men det var svært at blive helt tilfreds.
De optiske illusioner, hun jævnligt modtog fra ryggen af svirrefluer-nes abdomen, mindede hende om Eschers tegninger.
Det var Escher, der i sin tid fik hende til selv at tegne.
Hun rynkede kritisk næsen.
Der var noget hypnotiserende ved disse mønstre.
Det var let nok selv fra ryggen at kende en måneplettet marksvirreflue fra en almindelig marksvirreflue.
Det sorte bånd med de gule sidekanter på tergit 5 (eller femte bagkrops-led)
, bagkroppens parpletter, der ikke når sidekanterne som på den almindelige.
Så man den forfra, ville der i panden være et sort y, som den almindelige ikke havde.
Men tit kunne det flyde ud i et optisk bedrag.
Sorte pletter på gult?
Eller omvendt?
De havde shoppet, da de forlod stranden.
Magnus havde fundet et par sorte ballerinasko fra Aquazzura, og senere var det også ham, der pegede på en sort kjole fra Stella McCartney og bad hende prøve den.
-	Har vi råd til det? sagde hun.
-	Som du ser ud, har vi ikke råd til at lade være, sagde han.
Og det måtte hun give ham.
Det kunne godt være, at han var komplet ligeglad med, hvordan han selv gik klædt, men smag havde han.
Inderst inde.
Og klasse.
Der var tøj for over 10.000 kr. Og Magnus havde betalt uden at ryste på hånden.
Selv ikke ekspedienterne kunne hun mærke nogen mislyde fra.
Trods det faktum, at Magnus altid lignede en sjusket og lidt tvivlsom chaperone.
Det virkede nærmest, som om de kendte ham i forvejen.
Da de forlod butikken, var hun nødt til at le højt og kunstigt for at bortlede opmærksomheden.
For hun var så rørt, at en tåre havde mast sig frem i øjenkrogen.
Sådan havde ingen nogensinde forkælet hende før.
Og heldigvis var det ikke svært at grine.
For det var da komplet idiotisk og komisk at begynde at flæbe over en kjole og nogle sko.
Måske var det også, fordi Magnus slet ikke var, som hun havde forestillet sig.
Julie fandt ham momentvis nærmest charmerende.
Indtagende.
Det irriterede hende.
Og greb hende.
Hun tilskrev det trætheden.
Følelserne, der sad helt uden på tøjet.
Til Magnus købte de en æske renseservietter til hans læsebriller.
Om aftenen spiste de i de små, hyggelige lokaler på La Brouette de Grand Mere i den stejle Rue Saint Antoine og gik derefter tidligt til ro.
Julie smilede, da husets lille, runde la patronne så hendes glæde ved de mange retter.
Hun spurgte Julie, om det smagte.
Og Julie nikkede.
-	Qa se voit, Madamme, bon appétit.
Det så man. Øjnene sagde det.
Sagde det hele.
Magnus gik ud på altanen med sin vaper og brugte en halv time på at genere en fransk embedsmand, der havde fri.
Hun selv smuttede ud af de nye Havaianas-klipklapper og klædte sig af, krøb under lagenet og læste videre i Magnus’ manus om Brunelleschi.
København, 2017
når FØRST rummet er kommet ind i verden, er det umuligt at få det ud igen.
Man kan kun undslippe det ved at opsøge andre rum.
Det er det, hun gør.
Hvis ikke rummet var kommet ind i verden, ville tiden mangle en dimension.
Det er især det, hun er optaget af.
For tiden ville faktisk slet ikke være det, den er.
Hvis Brunelleschi ikke havde introduceret rummet i verden, havde han ikke fået opgaven med at bygge kuplen på Santa Maria del Fiore.
Hvis kuplen ikke var blevet bygget, ville Brunelleschi aldrig have fået arbejdet med også at bygge lanternen til kuplen.
Var den ikke blevet bygget, var astronomen Paolo Toscanelli aldrig kravlet op på kuplen, hvor han, med Opera del Duomos velsignelse, placerede en bronzeplade i bunden.
Havde han ikke gjort det, havde han aldrig kunnet lade solens stråler passere gennem en åbning i pladens centrum, og disse stråler ville aldrig være faldet de næsten 90 meter ned og have ramt et bestemt punkt på kirkegulvet.
Han havde dermed aldrig med større præcision end nogensinde før kunnet udregne det nøjagtige tidspunkt for sommersolhverv og forårsjævndøgn.
Og han havde aldrig kunnet påvise solens bevægelser, som senere skulle vise sig at være jordens kredsløb omkring solen.
Måske var Galilei derfor heller aldrig - langt senere - kravlet op i det skæve tårn i Pisa, hvorfra han kastede to kanonkugler af samme størrelse, men med uens vægt ud for at bevise, at alle masser falder lige hurtigt uafhængigt af størrelse og form, ser man bort fra luftmodstanden, modsat af hvad Aristoteles havde hævdet om, at tunge genstande falder hurtigere end lette.
Toscanelli havde heller aldrig ud fra sine observationer af solens bevægelser kunnet korrigere de søkort, som søfarere og
kartografer hidtil havde benyttet, og som var bestemt ud fra Alfons-tabellerne, som var udarbejdet af jødiske astronomer i Spanien 200 år før, og som stadig indeholdt unøjagtigheder.
Dermed havde han heller aldrig fostret idéen om at benytte søvejen vestpå for at nå Indien, efter at tyrkernes erobring af Konstantinopel havde blokeret handelskaravanerne ad landvejen, og dermed havde en fremadstormende kaptajn, ved navn Christoffer Columbus, heller aldrig kontaktet ham, ligesom Toscanelli aldrig havde udfærdiget et såre optimistisk og i øvrigt fejlagtigt søkort, der groft undervurderede afstanden til Kina.
Og dermed havde Columbus aldrig mødt samme mistro hos portugiserne, som også var blevet Toscanelli til del, og som følge heraf i 1486 bedt om foretræde for repræsentanter for kong Ferdinand og dronning Isabella af Spanien.
Leon Battista Alberti havde med sikkerhed aldrig udgivet ’Om maleriet’ i 1435, havde det ikke været for Brunelleschis opdagelse,
og Masaccio, Donatello, Paolo Uccello,
Piero della Francesca og Andrea Mantegna var aldrig begyndt at male perspektivisk.
Leonardo da Vind, Rafael og Baldassarre Peruzzi var heller aldrig fulgt efter.
Og Albrect Dirrer havde ikke 100 år efter udsendt sin bog, hvor han gjorde rede for, hvordan også skygger kan tegnes perspektivisk.
Og Guidobaldo del Monte havde aldrig udsendt sin perspektivlære halvandet hundrede år efter, hvor han matematisk grundlagde forståelsen af perspektivkonstruktioner, åbenbarede teorien om forsvindingspunkter og redegjorde for, hvordan billedet af rette linjer bestemmes.
Julie følger i tanken og i de bøger, hun læser, hvordan det ene rum efter det andet åbenbarer sig.
Hvordan døre smækker, og nye åbnes, går op og i, mens andre bare står på klem.
Hun færdes ubesværet mellem alle disse rum.
Og kun fordi Brunelleschi fandt det første.
julie SÅ op fra manuskriptet.
-	Du har kaldt hovedpersonen for ...
Julie?
Magnus så forlegent på hende.
-	Gamle gris, sagde hun.
Og smilede.
- Er du klar over, at hvis jeg var 20 år yngre, var du pædofil?
-	Er det værre, end at hvis jeg var 20 år ældre, var du nekrofil?
-	Du lever i mange år endnu, Magnus.
-	Jeg regner slet ikke med at blive så gammel.
-	Men ser du ikke, at det må betyde noget, Magnus?
Han stoppede hende, før hun kom for godt i gang med sine romantiske og en anelse metafysiske falbelader.
Et smukt og charmerende træk ved hende, når hun nu ellers var så systematisk og stringent og videnskabelig.
Men det kunne også gå over gevind.
-	Du inspirerede mig faktisk til historien.
Det har jeg aldrig fået fortalt dig.
Men det gjorde du.
Men du skal ikke lægge for meget i, at hovedpersonen hedder Julie.
Forfattere gør den slags.
Men som en fattig gestus er du da nu i det mindste krediteret i bogen.
Hun kyssede ham.
-	Desværre gik jeg i stå igen, sagde han.
-	Men så mødte du mig.
FORHØRET
- Men det var ikke sandheden, vel?
Om hvordan dine romaner og bøger bliver til?
Hvordan du linder på dem?
-Man finder ikke på en historie.
Man finder den.
Den kommer ikke dumpende ned fra himlen, man leder efter den.
Man slider sig til den.
-	Aha.
Og får så følelsen af, at det nu er den, der leder efter dig?
Magnus nikkede.
-	Det er stadig et mysterium for mig selv, hvordan de blivertil.
I vil have meget mere glæde af at gå til en mand som filosoffen Polanyi.
Han kan fortælle, hvordan vi bosætter vores bevidsthed i tingene omkring os.
Jeg ved ikke, hvad du ellers mener?
Hvorfor er I interesserede i, hvordan jeg skriver mine bøger?
-	Blev du ikke ringet op en dag?
Ud af det blå.
Af en ung, kvindelig journalist?
På 25 år?
-	Julie var 25 år før opringningen.
-Modelleret efter den rigtige Julie.
Men det er systemet, ikke?
-	Jo, men bare omvendt.
Jeg får bekræftelsen.
Og så stoler jeg på, at det er rigtigt.
-Men så var det jo dig, der var den metafysiske af jer to?
-	Det, tror jeg, vi begge var.
Hvordan ellers forklare det hele?
-Så alle elementerne, måden du fandt ind til dem på,
var sådan intuitivt føleri?
Magisk?
-	Jeg fandt ikke ind til noget.
Julie fandt ud af det.
Jeg var bare med.
-	Er det nu også sandheden?
-	Sandheden afhænger altid af, hvem man spørger.
-	Men du fortalte aldrig Julie om, hvor den oprindelige, den helt oprindelige idé kom fra?
Magnus rystede på hovedet.
-	Jeg turde ikke.
Dg i lang tid vidste jeg det jo heller ikke selv.
det beroligede hende, at det var så hundesvært at bestemme svir-refluer.
Med og uden nøgler.
Hendes hjerne kom på konstant overarbejde, og dermed kunne den ikke rumme andet.
Magnus fortalte, at han havde forsøgt at drikke hjernen væk, da han var ung, og hun forstod ham godt.
At kunne undslippe mylderet af tanker.
Uroen.
Tit gik hun i en verden, dybt opslugt, og hvor derfor den mindste ting kunne forskrække hende.
Det kunne såmænd være et andet insekt.
Eller en fugl.
Ud på eftermiddagen forlod Magnus hende for at gå i banken og ordne papirer.
De skiltes på toppen af Rue d’Antibes, og hun stod lidt, til Magnus var ude af syne.
Egentlig passede det hende godt med lidt alene-tid, så hun kunne få klaret tankerne.
Omvendt brød hun sig ikke om at være alene med sit tankemylder.
Hun vidste ikke, hvad der var galt med hendes generation.
Hvorfor alle var så fucked up.
Hvorfor var de ikke alle sammen som Magnus?
"Murens fald”.
Tænk at kunne læne sig tilbage og sige sådan?
”Årh, murens fald”.
At vide som den selvfølgeligste ting i verden, at efterretningstjenesterne "alle dage havde rekrutteret unge mennesker som Monika på uddannelsesinstitutionerne for at få dem til at spionere”?
"Dengang med Den Himmelske Freds Plads”?
Fuck.
Hun var ikke engang født dengang.
Julie fortsatte mod hotellet.
Hun så en gruppe unge mennesker med skateboards og cykler og fik lyst til at høre, om hun ikke lige kunne låne et bræt.
Hun skulle lige til at skrå over gaden, da han stod foran hende.
Han.
Ham.
Længere nede ad gaden.
Hun stivnede og kunne først slet ikke bevæge sig.
Så tog hun en hurtig beslutning og vendte om.
Hun gik hurtigere og hurtigere, før hun til sidst satte i løb.
Da hun nåede de unge mennesker, trak hun et bundt pengesedler op af lommen.
"Combien?” råbte hun og pegede på et skateboard.
Da hun konstaterede, at en af de unge så ud til at ville sælge, hvis bare beløbet var stort nok, foldede hun sedlerne sammen, kastede dem og greb i det samme brættet, som han vippede frem mod hende.
Hun smed det mod asfalten, sparkede det frem foran sig og sprang op på det.
Heldigvis skrånede Rue d’
Antibes ned mod centrum og banegården, så hun kom hurtigt op i fart.
Det eneste, hun skulle være på vagt over for, var de gående og de mange parkerede biler.
Hun var bange, men følte sig alligevel sikker nok, fordi det var dagslys, og fordi så mange mennesker var på gaden.
Men så skete det.
Hun drejede ansigtet for at se, hvor han var, og da hun ikke kunne få øje på ham, vendte hun sig igen.
Og pludselig var alle ansigter, hun så - hans ansigt.
En lille pige, hvis front var skjult af håret, drejede pludselig ansigtet -hans ansigt.
En ældre dame med stok i vejkanten - hans ansigt.
Hun mistede balancen, knaldede knæet ned i asfalten og kurede af sted med brættet flyvende over sig.
Blødende og øm greb hun brættet og humpede videre til fods.
Da hun hørte sit navn blive råbt, satte hun i løb og spurtede, alt hvad hun kunne.
Hun løb til siden ind i en baggård og gemte sig helt nede for enden af en række affaldsspande.
Hun ventede og ventede og tørrede blod af knæet.
Pludselig hørte hun skridt lige ved siden af.
Hun så skyggen, bare som en misfarvning i asfalten, en bleg skygge, så rejste hun sig og knaldede af al kraft skateboardet ind i smasken på en person, der styrtede til jorden uden en lyd.
Først da hun bøjede sig over manden, der lå helt ubevægelig, så hun, at der var tale om en kineser.
Og først da hun så nøjere efter, gik det op for hende, at det var Ji Songling.
- Åh, Gud.
Hun veg tilbage, både i afsky over, hvad hun havde gjort, og i forfærdelse over, at han kunne være indblandet.
Hun vidste intet om ham.
Andet end at han var kineser.
Hun så på ham, men vidste ikke, hvad hun skulle gøre.
Hvorfor var han her?
Hvad bestilte han i Frankrig, når han burde være i Tyrkiet?
Så pludselig er hun væk.
I tankerne.
Hun befinder sig med udsyn til et stort græsareal.
En gruppe træer står i baggrunden.
Det er en solskinsdag med store, vattede skyer.
Ud af det blå ...
Hun rystede hovedet.
Hvor kom det fra?
Så rejste hun sig og løb.
Tilbage mod hotellet.
- BØR Vi overhovedet sige noget til hende?
Julie følte sig frygteligt flov.
Magnus forsøgte for Gud ved hvilken gang at komme igennem til Gerda Schweiz i Tyrkiet, mens han vandrede frem og tilbage foran balkondøren.
-	Selvfølgelig.
Jeg stoler fuldt og fast på hende.
Jeg har kendt hende det meste af mit liv, Julie.
Tro mig, hun vil os kun det bedste.
Der må være en grund til, at Ji Songling er her.
-	Ja, han var efter mig, sagde hun lavt.
-	...
Og det var ikke, fordi han var efter dig.
Magnus stod ved vinduet med mobilen ved øret og stirrede ud over havet.
De boede på Majestic helt nede ved Croisetten og det store festivalpalæ.
Men han kunne ikke få forbindelse til Gerda Schweiz, der var i felten og derfor ikke besvarede opkald, ifølge en assistent.
Da han blev ved med at tabe signalet, opgav han og lagde telefonen fra sig.
-	Tænker du slet ikke, at der er en mening med alt det her, Magnus?
En dybere mening?
-	Hvad mener du?
-	At vi skulle møde hinanden?
At vi skulle ud og rejse sammen?
Du talte selv om det?
Flygte sammen?
Se, hvad vi ser?
At jeg skulle læse din bog?
Få øje på noget?
-	Talent?
Nej, lige nu tænker jeg faktisk mest på Songling og hans tilstand.
-	Hold nu op.
Det kan ikke være tilfældigt.
Hvad ved Gerda Schweiz?
Hvordan går det til, at vi får en besked om at tage til Gobekli Tepe - et sted, hvor du ovenikøbet har været som ung journalist?
Tanken om de påfaldende sammentræf havde strejfet Magnus, men han vidste ikke, hvad han skulle stille op med dem.
Han ønskede klarhed.
Ikke den skæbnebetonede fremstilling, som Julie syntes at holde af.
Molly var sinolog.
Magnus havde fundet ud af det ved søgninger på nettet og ved at tale med gamle kollegaer i branchen.
Sådan mødtes hun og Sun Chang.
Det gav god mening.
Et job i Maersk.
Kontakt med Kina gennem olien.
Olien og ’Tre døgn for Condor’.
Så var Magnus tilfreds.
Det gav mening i hans hoved.
Sinolog og kontakt til Sun Chang.
Desuden var der det lesbiske aspekt.
Men hvor passede Julie ind i det mønster?
Og hvad med Monika?
Og hvad nu med Gerda Schweiz?
Julies pande var rillet af overvejelser og bekymringer.
-Jeg havde nogle syner i dag, Magnus.
Han var ved at afslutte et opkald.
Han trykkede på afbryderknappen og lagde mobilen i lommen.
-	Hvor du slog en af de få venner ned, vi åbenbart har tilbage?
-	Hold op.
Jeg er ked af det.
Det er ikke det, jeg tænker på.
Det var noget andet.
Dybere.
Mere underligt.
Magnus kommenterede det ikke, men pegede i stedet på sofaen som tegn til, at alt ville blive godt, hvis blot hun fik noget søvn.
-Han er i øvrigt ved bevidsthed.
Han har pådraget sig en lettere hjernerystelse.
Så han ligger til observation.
Men formentlig er det ikke alvorligt.
-	Har du talt med hospitalet?
-	Han ligger på Hospital Center Cannes.
-	Utroligt, hvad du kan finde ud af med den telefon.
-	Man kan få næsten alt at vide om den her verden.
Hvis man vil.
Det svimlede for Julie, og hun måtte sætte sig ned.
-	Du har brug for at få noget søvn.
-Du har ret.
Jeg har brug for at sove, sagde hun.
Han så fortvivlet på hende og rystede på hovedet.
Han tog hende i hånden og trak hende hen til sengen.
-	Læg dig på siden.
-	Hvorfor?
-	Fordi lammelserne mest optræder, når man sover på ryggen.
-Det siger min psykolog også.
Hvad synes du, det ligner? sagde hun og pegede på tegningerne.
- Mandalategninger?
Magnus havde studeret tegningen og alle skitserne.
Grundigt.
Og han havde selv fået præcis den tanke.
-	Kunne det godt ligne.
Men hvorfor siger du det?
-	Det sagde min psykolog.
Når han så mine tegninger.
-	Han så dine tegninger?
Hun bed sig i læben.
-Nogle af dem.
Men du synes ikke, det er påfaldende?
-	Det er jo ikke en enestående arbitrær figur.
Det er mere et mønster.
Mønstre.
Af svirrefluer.
-	Det hedder en collage, Magnus.
-	Det er smukt.
Du er virkelig dygtig.
Men jeg er ikke sikker på, jeg forstår det.
Jeg tror, jeg havde haft det bedre, hvis den havde lignet noget helt åndssvagt.
Noget, vi ikke havde set før.
-	Hvad tror du, det går ud på?
-Jeg tror, det handler om tal, sagde han.
-Tal?
-	Fibonacci-tal.
Binære talsystemer.
Kvantetal, måske.
Et eller andet underligt, vi bare ikke kan se.
Nu.
Endnu.
Måske en skjult kode?
-	Hvorfor tal?
-	Fordi der er tal i alt.
Fordi tal definerer verden.
Magnus sagde det meget mere dogmatisk, end han egentlig mente det.
Nogle mente, at matematikken gennemsyrede alt, andre, at den mere gennemsyrede vores måde at se verden på.
At masser af fænomener, lige fra menneskelige følelser, aktiebørser, en del biologi og vejrforhold, slet ikke kunne bringes på formel.
-	Jeg kan forsikre for, at jeg ingen koder kender, sagde Julie.
Hun blev lettere søsyg, hver gang nogen nævnte ordet ’tal’.
- Selv min psykolog siger, jeg skal holde mig fra tal.
-	Hvor længe har du gået hos ham?
-	Du tror ikke, det hjælper?
-Jeg ved, at de mennesker, jeg kender, der har gået til psykolog, siger, at det har hjulpet dem.
Jeg synes bare, at det har hjulpet på den måde, at nu har de fået det godt nok til, at de kan fortsætte med at være de røvhuller, de var til at begynde med.
Eller, skyndte han sig at tilføje for at understrege, at det naturligvis ikke var møntet på hende - fortsætte i de samme angstfyldte mønstre, de kom fra.
-	Jeg lukker lige øjnene, sagde hun.
-	Jeg skal nok holde øje med dig.
Jeg trækker den så langt, jeg kan.
Hvis jeg opdager, at du begynder at drømme, vækker jeg dig.
-	Lover du det?
Han nikkede.
-Og du falder ikke selv i søvn?
Han rystede på hovedet.
-	Lov mig det.
Du må ikke falde i søvn, Magnus.
-	Jeg lover det.
På ære.
Julie lod ham ae sin pande.
Lige indtil han faldt i søvn.
Så fjernede hun hånden.
Og rejste sig.
FORHØRET
- Det var kvikt af dig at begynde at lede efter tal.
Hvorfor gjorde du det?
Hvordan kom du på idéen?
-Jeg har altid haft noget med tal.
-	Åh ja, det er sandt.
Men det fortalte du ikke hende, vel?
-	Ikke til at begynde med.
-	Og vel også fordi - du forstår det ikke selv?
Magnus nikkede.
-	Jeg var nysgerrig.
Jeg havde på fornemmelsen, at jeg ville nå frem til, at man intet ville opnå ved en reduktion af materialet til de enkelte detaljer.
Der er vidunderbørn, som behersker over ti sprog i fire-femårsalderen eller komponerer musik, og andre sa-vante, der er i stand til med næsten fotografisk nøjagtighed at tegne komplicerede bygningsværker eller vildt indviklede bybilleder med alle detaljer og syleskarp fornemmelse for perspektiv efter at have set dem i ganske kort tid.
Jeg havde set hende skate, jeg havde set hende bevæge sig rundt med en leopards smidighed, når hun fotograferede, så jeg var godt klar over, at der var mere på spil.
At man næppe ville kunne forklare processen ud fra bestemte metoder eller regler.
At der var tale om holistiske mønsterdannelser ud fra praktiske erfaringer.
Men jeg har en fornemmelse af, at det slet ikke er det, I hentyder til?
Den ene mand smilede og rystede på hovedet.
-	Men det er interessant at høre, at du hæftede dig så meget ved hendes bevægelser?
-	Ikke på den måde.
Hvad er der med jeres tankegang?
Og hvor ved I i øvrigt de her ting fra?
sagde Magnus.
hun vidste ikke, hvad klokken var, men det var mørkt, også udenfor, så det måtte være ud på de små timer.
Hun var badet i sved.
Først langsomt kom følelsen og muligheden for at bevæge hænder og tæer tilbage i hendes krop.
Men hun lå længe og stirrede op i loftet.
Hun lå og ventede på at kunne vække Magnus, men så meget vidste hun, at hun måtte være faldet i søvn.
Hun troede, hun så syner.
For hun kunne ikke røre sig.
Nu turde hun ikke.
Efterhånden som hendes øjne vænnede sig til mørket, kunne hun ane mere og mere.
Hun vidste, hun burde vække Magnus, men hun turde ikke.
Først da blev hun i tvivl om, hvorvidt hun egentlig var vågen eller stadig drømte.
Der var ikke én af dem.
Der var mange.
Hun kendte lyden af kobberguldbasser og grønne guldbasser, når de strejfede om i sommernatten.
Det var næsten en resonans som dem.
Dronefluer var det i hvert fald ikke, selv om også deres lyd var umiskendelig.
Først da dæmrede det for hende.
Droner.
Det var ikke levende svirrefluer.
Det var droner.
Små, bitte droner, der sad på væggene og fløj ind og ud ad det åbne vindue.
Så fik hun fornemmelsen af, at det slet ikke var Magnus, der lå i sengen ved siden af hende.
Hun forsøgte at dreje hovedet, men kunne ikke.
Det var, som om hun kunne manøvrere pupillerne til højre og venstre, men ikke nok til at se andet end udviskede konturer.
Hun var stiv af skræk.
Hun havde lyst til at vække ham.
Hviske til ham.
Men hun vidste ikke, om hun kunne.
Eller om hun turde.
Hun falder hen.
Så falder hun.
Nærmest ud af himlen.
Mellem sten og store klipper.
Med tordnende fart mod jorden.
Højt, højt oppefra.
Den drøm, hun har drømt som barn.
Og så vågner hun.
- puh, her er varmt, sagde han.
Det var tidligt daggry.
Hun satte tyssende en finger til munden og stoppede ham, da han ville fjerne lagenet fra hovedet.
Magnus stirrede på hendes ansigt, der var både gyldent og blåligt, filtreret af rummets svage lys gennem lagenet.
Han kunne se, at hun var skrækslagen.
-	Jeg kan ikke få luft, hviskede han.
-	Vent lidt endnu.
De lå længe sådan.
Musestille.
I minutter.
I en time.
Lysvågne.
Men uden at røre sig.
Julie løftede forsigtigt på lagenet, mens hun gradvist afsøgte hele rummet med øjnene.
Så slog hun forsigtigt det tynde dække af dem.
-	Kom bare frem.
De er væk.
-Hvem er væk.
-	Dronerne.
De var her, sagde hun.
-	Hvem?
- hvordan kunne du overse, at det var droner?
Er du ikke dipterolog?
Magnus gik rastløst rundt på gulvet, mens han tog sig til hovedet.
Julie trak benene op under sig i sengen.
Hun slog armene omkring knæene og hvilede hovedet på dem.
-Det er ikke nogen beskyttet titel.
Jeg har også engang forvekslet en Chrysops viduatus med en Chrysops relictus.
Der er ikke noget, der er nemt i den verden.
-	I hvilken verden?
-	I min verden af småkravl.
-	Chrysops viduatus med Chrysops relictus?
Hvad er det overhovedet?
-	Nogle, du nødigt vil have siddende på dig.
Tro mig.
Det er klæger.
Min pointe er, at der nærmest ingen forskel er på dem.
Men det er ikke desto mindre to forskellige arter.
-	Men dronen?
Var det den samme flue?
Samme mønster?
-	Det tror jeg.
-	Hvis den flue, du så, i virkeligheden var en drone, er vi måske nærmere en forklaring på alt det, der sker?
-	Hvad mener du?
-	Ja, det er vel forklaringen så?
Du har afsløret et eller andet hemmeligt droneprogram ved at tegne den?
-Der er intet hemmeligt ved små droner.
De findes alle vegne.
Forskerne har længe kunnet sætte transistorer og kameraer ned i helt små insekter.
Det må være noget andet.
-	Du sagde, at det var, som om der kom noget ud af tegningen, du sendte til hende Monika?
Julie nikkede.
-Men jeg ved ikke, om vi kan stole på mit sanseapparat.
Jeg ser ting, der ikke er til, og skvatter, som om jeg er halvfuld.
Jeg så noget kravle ud af en tegning ...
-	...
En hallucination?
-	Måske.
Eller også var det ikke?
-	Hvad siger du?
-Jeg ved det ikke.
Men hvad hvis det skete?
Hvad nu, hvis det var virkeligt, Magnus?
Hvad nu, hvis der virkelig kom noget ud af den tegning?
Magnus betragtede Julies tegning.
Det hele var ved at tage form.
Selvfølgelig kom der ikke noget ud af tegningen.
Men hvis Julie havde fanget en eller anden fabrikshemmelighed i en nyopfundet himstregims, gav det mening i hans hoved.
Kineserne vidste vel af alle, at man skulle vogte sig for folk, der stjal ens innovative viden.
Eller vidste, hvor man skulle lede, hvis man selv skulle planke idéer.
Men han var på udebane her.
Han anede intet om disse ting.
Han vidste kun, at en eller anden hemmelighed måtte den fordømte flue bære på.
-	Jeg fatter ikke, hvordan du ser forskel på de små kræ.
For mig er de alle ens.
-	På 2. tergit har relictus et lille indhak.
Det har viduatus ikke.
Magnus smilede anstrengt.
Han satte sig ned.
-	Jeg hentydede nu til svirrefluerne og akvarellen, sagde han.
-Det ved jeg, sagde Julie.
- Jeg prøvede bare at være morsom.
Hun smilede.
Overdrevent.
-	Du var morsom, sagde han og prikkede hende på næsen.
- Det var sjovt.
Der er håb for dig.
FORHØRET
- Du var meget imponeret af hende?
Magnus nikkede.
-Hun viste mig mange ting.
-	Hvilke?
-	Hvordan man artsbestemmer indirekte.
Det er en fucking kunst.
-	Hvordan?
-Hvis du står over for eksempelvis en lang graessvirreflue, og den har foldet vingerne over kroppen, vil du have meget svært ved at se dens afmærkninger på ryggen.
Ofte bruger man jo dem, afmærkningerne, pletterne, til at identificere arten.
Alle arter har forskellige afmærkninger.
Men desværre ofte meget ens.
Men så længe man bare kan ane, at pletterne er gule, behøver man ikke deres form.
Hvis forfødderne er helt normale, ikke fladtrykte og dermed bredere, er bredfodsfluerne dermed udelukket.
Og så peger det i retning af Melanostoma.
Så er der den anden, almindelig graessvirreflue, Melanostoma mellinum, men hvis panden nu tilmed er forsynet med et bredt støvbånd, er den også udelukket.
Tilbage er så kun Melanostoma scalare, stor graessvirreflue.
Bevisførelse tilendebragt.
Oden egentlig at have set selve farven og formen på pletterne, det egentlige, på fluen.
-En udelukkelse af muligheder ved simpel deduktion?
-	Nemlig.
Indirekte dokumentation.
Det er smukt, ikke?
-Det lyder nu lovlig langhåret.
-Men det er, fordi vi ikke fatter den skønhed, der ligger i at vide noget.
Ikke længere.
Virkelig at vide noget til bunds.
Julie kunne sine ting.
-	Men var det ikke det, hun beundrede hos dig?
Magnus rystede på hovedet.
-Jeg ved ingenting.
Hun vidste noget.
Vidste virkelig noget.
-Så hun endte med at gøre dig interesseret i fluer?
Magnus så på ham med væmmelse.
-Jeg hader fluer.
Fluer er lig med død i min verden.
Men derfor kan jeg jo godt synes, det er interessant.
Sådan teoretisk.
Vidste I for eksempel, at der findes fluer, der sanser stroboskoplys fire, ja måske ti gange hurtigere end mennesker?
De to mænd så på hinanden.
Ingen af dem så ud til at vide, hvordan de skulle reagere.
Så det blev bare til et tøvende smil, der vist skulle opfordre ham til at gå videre.
-	I fatter det ikke?
Det gjorde jeg heller ikke.
Men det er jo afgørende.
De krattede med fødderne under bordet.
-Hun viste mig nogle billeder - hun havde forsøgt at tage billeder af en flue.
En stylteflue.
Art ukendt.
Hun tog dem med den indbyggede flash.
1/250 sekund.
Hun skød igen og igen.
Så forsigtigt, hun kunne.
Men hver gang hun skød, nåede fluen at flytte sig, så hun kun fik udviskede billeder af den i luften.
-	Den nåede at flyve fra lyset?
Men det er umuligt.
-	Det troede jeg også.
Dg faktisk gjorde hun også.
Hun baksede længe med indstillinger og overvejede kritisk, om fluen virkelig var så sensitiv, at den hørte hende og reagerede nervøst på det.
Om der var andet visuelt, der advarede den, en bevægelse eller en lyd, før hun skød.
Indtil det gik op for hende, at den simpelt hen formåede at flyve fra flashens lys.
De to mænd så vantro og måbende på ham.
-	I fatter det ikke?
I fatter ikke en bjælde?
Han smilede.
- Det skal I nu ikke høre et ondt ord for.
For det er også mærkeligt.
Jeg forstod det heller ikke.
-	Hvad er mærkeligt?
-	Tid.
En anden verden.
En verden lige op og ned ad vores egen.
Viklet ind i vores egen.
Der er så anderledes.
Som arbejder efter andre love og regler end vores.
Det er nærmest som et parallelt univers.
Det er lille.
Men det er der.
Og det er ubestrideligt.
Det er ovenikøbet noget, vi kan måle.
Og forklare.
-	Hvordan?
-	Alle skærme, computerskærme, biograflærreder, tv-skærme udsender blinkende lys.
Vi opfatter det som faste, rolige billeder, fordi lyset udsendes ved så høj en frekvens, at vi ikke opfatter de enkelte lysimpulser.
Men det gør denne flue.
Hvis den så en film, ville den se filmen billede for billede.
Det er som Keanu Reeves i '
The Matrix’
, da han skal undgå kuglerne.
Fluen ser simpelt hen verden i slowmotion.
Den oplever ganske enkelt tiden helt anderledes end os.
Den ser lyset brede sig ud, mens det sker.
Og når at reagere på det.
Får en til at tænke, ikke?
-Men du tror jo ikke på den slags, Magnus?
-	På at intet i relativitetsteorien modsiger tidsrejser?
Nej, jeg vil indrømme, at det bliver lidt abstrakt for mig.
Jeg kan godt lide, at tiden har en retning.
Det korresponderer bedst med, hvad jeg synes at se.
-Men det ændrede sig?
bortset FRA citatet i Biblen, som Sun Chang havde hentydet til, havde svirrefluerne stort set undgået at blive skrevet ind i mytologien hos de kendte historiske folkeslag.
Det skyldtes formentlig frem for alt én ting: deres evne til ikke at være til.
Mimicry kaldes det.
Lighedsværn.
Det er udbredt i hele dyreverdenen.
Men svirrefluerne havde perfektioneret det.
Ofte havde Julie forbløffet iagttaget deres frækhed.
De mest forsvarsløse væsener af dem alle opførte sig som aggressive og dødsensfarlige insekter.
De angreb og buldrede ind i bier og hvepse, når de ville have et blad for sig selv.
Der var intet så mageløst som i forsommeren at studere de korte og store hvep-sesvirrefluer, når de kom væltende ind på scenen og hersede rundt med alt og alle, selv om de var helt og aldeles ufarlige.
Så sikre følte de sig på deres lighedsværn, at de muffede og puffede til gedehamse og skræmte dem væk, selv om de på ingen tid kunne ende som bytte, hvis deres bluf blev afsløret.
Hvad det også indimellem blev.
For dette havde hun også bevidnet.
Men i langt de fleste tilfælde var det svirrefluerne, der fik det, som de ville, alene fordi de stolede på deres forklædning.
Ud på eftermiddagen fulgte Julie efter de samme principper Magnus på vej ad Rue du Commandant André.
Deres ærinde var at holde bygningen og omgivelserne omkring Douze Singes under overvågning.
Efter aftale forsvandt Magnus ud af syne.
Hun, der ikke røg, var udstyret med en pakke Gitanes-cigaretter, som hun ivrigt pulsede på efter Magnus’ grundige instruktion.
Selv om heden stadig var knugende, var hun iført hat og tørklæde samt store, sorte sol-
briller og tilpas dyrt tøj, så ingen på nogen måde ville kunne forveksle hende med den fattige studine fra København.
-	Julie.
Ud for en smal gyde stivnede hun.
Hun hørte sit navn.
Men fordi hun ikke længere stolede på sit sanseapparat, der hev flere og flere underlige frekvenser og samtalestumper ind og forstørrede skrigende lyde og af og til indhyllede hende i en vattet døvhed, valgte hun i første omgang at ignorere det og fortsatte sin gang.
Først da der blev råbt, vendte hun om.
-	Lad som ingenting, blev der sagt.
- Men kom herind.
Hurtigt.
Hun så sig omkring.
Vidste, hun burde løbe.
Alt, hvad hun kunne.
Ikke
mindst fordi hun genkendte stemmen.
Det var Monikas.
Og hvor var Magnus?
Pludselig anede hun ikke, hvor han var.
hun sad inderst i en smal passage på et skraldespandslåg og sparkede let mod spanden med støvlerne.
Hun havde langt hår, der dækkede for ansigtet.
Meget længere end på billedet af hende.
Hun var iklædt en lang læderjakke og iført støvler.
Alt for varmt.
Julie nærmede sig tøvende, mens hun holdt øje med, om nogen nærmede sig bagfra.
-	Hvordan har I fundet mig?
-Vi kan beskytte dig, sagde Monika.
Julie kunne ikke se hendes ansigt for det lange lyse hår.
men hun kunne se, at hun røg Gitanes ligesom Julie selv, der ikke røg.
-	Hvad lavede I inde i Rosengården?
-	Vi fik et tip om, hvad der var sket.
Vi havde intet med det at gøre.
-Der lå to døde kvinder i ejendommen?
-	Ikke vores værk.
-	Men I kendte til dem?
-	Selvfølgelig gjorde vi det.
Det er vores arbejde.
Men ingen havde nogen interesse i at slå dem ihjel.
-	Hvorfor fjernede I dem ikke, når I nu var derinde?
-	Så ville vi have røbet, at vi var der.
Og det var vi ikke.
Julie vidste ikke, hvad hun skulle tro.
-	Er det om dronerne?
Handler det om dem?
-	Hvilke droner?
Der er mennesker derude, der vil have noget, du har, Julie.
-	Men jeg gav dig tegningen.
Jeg sendte tegningen til dig.
-	Tegningen?
Det handler om dig, Julie.
Forstår du det ikke?
Kan Sun Chang have haft adgang til din lejlighed?
Kan Molly?
-	Hvordan?
-	Vi tror, hun måske prøvede at advare dig.
-	Advare mig.
Mod hvad?
Eller hvem?
Hvem arbejder du for?
-	Hvilken forskel gør det? sagde Monika.
- Du ved, hvem jeg arbejder for.
Jeg arbejder for regeringen.
Hun blev siddende med siden til Julie.
Og Julie turde ikke gå tættere på.
- Vores til enhver tid siddende regering.
Er det ikke nok?
-	Efterretningstjenesten?
Så havde Magnus ret!
-	Magnus?
Magnus Storm?
Ham, du er sammen med?
Julie svarede ikke.
-	Hvordan ved du, om du kan stole på ham?
Julie tøvede.
Hun havde lyst til at afbryde samtalen.
-	Hvad ved du om ham, Julie?
Der var noget mørkt i tonen, og Julie veg tilbage.
- Hvorfor vender du dig ikke?
Hvorfor må jeg ikke se dit ansigt?
-Det er bedst, hvis vi kender så lidt til hinanden som muligt.
Hvis vi ikke ses sammen.
Til en anden gang: Hvis andre kalder på dig og vil have dig til at gå ind i en mørk passage, så gør det ikke.
-	Hvis I er efter mig, hvorfor tager I mig så ikke med?
-Vi er ikke efter dig, Julie.
Det er jo det, jeg prøver at fortælle dig.
-	Så forstår jeg det ikke.
-	Andre er efter dig.
De vil komme efter dig.
Og de vil forsøge at lokke dig på alle måder.
Men modstå det.
Eller bedre endnu: Tag med hjem.
-	Men I vil ikke tvinge mig?
-Vi kan bedre beskytte dig, hvis du tager med.
Men nej, vi vil ikke tvinge dig.
Vi ønsker at hjælpe dig.
-	Hjælpe mig med hvad?
-	Med at holde dig i live.
Du holder ikke længe endnu, Julie.
Hallucinerer du?
Går du dårligt?
-	Hvem er ’
De’?
-	Vi kan hjælpe dig med dine mareridt.
Vi kan sørge for, du får det bedre.
-	I kan ikke hjælpe mig, Monika.
I har haft mig inde én gang.
Måske prøvede I. Men det faldt ikke så heldigt ud.
I fandt ikke ud af noget.
-	Det er ikke helt rigtigt.
Undersøgelserne viste, at din hjerne lyste stærkt rødt i parietallappen.
-Men jeg er ikke god til matematik.
-	Hvem taler om matematik?
For første gang gjorde Monika ansats til at ville rejse sig.
For første gang så hun op.
Julie skreg.
Det var ikke Monikas ansigt.
Det var ham.
Hans ansigt.
Andrea Natellas dæmon.
- Julie.
Julie.
Monika råbte efter hende.
Men Julie turde ikke vende sig.
Hun løb bare.
Hun havde hans ansigt.
Alle havde hans ansigt.
- ’de’? sagde hun ikke noget om, hvem ’
De’ er?
Julie rystede på hovedet.
Hendes krop skælvede, og hun frøs og hakkede tænder.
Magnus holdt hende så tæt, han kunne.
Men det var, som om det ikke hjalp.
Hun halvvejs snublede over en stabel bøger, Magnus havde sat fra sig ved døren.
-	Men hun sagde, at jeg ikke kunne stole på dig.
-	Sagde hun det?
-	Nej, det er forresten ikke helt rigtigt.
Hun spurgte mig, om jeg var sikker på dig?
Om jeg nu kunne stole på dig?
Kan jeg det, Magnus?
-	Hvad mener du?
Selvfølgelig kan du stole på mig.
-Hvor blev du af?
-	Jeg havde da fortalt, at jeg skulle foretage nogle indkøb?
Det aftalte vi.
Magnus manøvrerede hende over til sofaen, hvor han blidt, men bestemt, tvang hende til at lægge sig.
Hun rystede, så han fandt et tæppe og svøbte hende ind i det, selv om det var bagende varmt.
Han hentede mineralvand og satte et glas med isterninger til hende på bordet.
-	Jeg er ikke skør, Magnus.
-	Nej, du er ikke skør.
Men du er træt.
Magnus strøg forsigtigt Julie over håret, mens han forsøgte at få hende til at falde til ro.
Han kunne mærke, at hun begyndte at slappe af.
Han fortsatte med at tale hende til ro.
Så lagde han forsigtigt hendes hoved til rette på puden.
-	Jeg så, hvad jeg har fortalt.
-	Du har i hvert fald fortalt, hvad du så.
Det er godt nok til mig.
Jeg ved bare, at du er fuldstændig udmattet nu.
Og at du er nødt til at hvile dig.
-Jeg så ham igen, Magnus.
Hun havde hans ansigt.
-Han findes ikke.
Jeg tror, der er en anden forklaring.
-Hvad hvis han gør?
Det var et forpint ansigt, der så på ham.
-Du behøver ikke sove, sagde han.
- Bare hvile dig.
-	Hun sagde, de ikke ville slå os ihjel.
-	Sagde hun det?
Ordret?
-	Nej, hun sagde, de ikke var efter os.
Mig.
-	De vil slå os ihjel.
I hvert fald mig.
På et tidspunkt når det passer dem.
Magnus rejste sig og gik over for at sortere i bogbunkerne.
Han hentede den sidste pose fra entreen.
-	Hvad sker der lige for de bøger?
-Vi kan ikke bare sidde og vente på, at nogen forklarer os, hvad det her alt sammen går ud på.
Så jeg købte halvdelen af bogladen i Presse Carnot.
Men det var ikke den eneste butik, han havde været i.
Fra Boulevard Carnot nr. 6 var han taget til Autour dun livre i Rue Bivouac Napoléon med engelsksprogede bøger, til Papete og LAlchimiste og var sluttet af med Le Salon i Rue Jean Jaures.
-	Hvad håber du at finde?
-	Spor.
Et eller andet, der kan få det til at hænge sammen.
-	Er det sådan, du gør?
Når du arbejder?
Julie så beundrende på ham.
Hun følte sig tryg ved, at nogen på den måde var forbundet med virkeligheden.
Med verden.
At de formåede at navigere i den.
Hun selv kunne dårligt overskue en busk med fluer.
Mens Julie småslumrede i sofaen, gav han sig til at bladre og rive sider ud.
Han åbnede bog efter bog, scannede siderne og flåede så med en lineal de ark ud, han anså for vigtige.
Han sorterede det hele i små bunker på bordet og samlede det i chartekker.
Det var lige så meget noget, der skulle
hjælpe ham med at abstrahere fra Julies situation.
Han anede faktisk ikke, hvad han skulle stille op med hende.
Hendes tilstand var ved at nærme sig et kritisk stadium af udmattelse, og hvis ikke de skulle ende på et eller andet hospital, eller - guderne forbyde det - hun pludselig skulle falde død om, måtte han på den ene eller den anden måde få hende til at sove.
Søvnmangel er en midlertidig hjerneskade.
Han havde længe regnet med, at hendes krop og modstandskraft ville give sig på et tidspunkt og nedsænke hende i en dyb søvn.
Eller at hun måske drattede bevidstløs om.
Men hun var en ilter og stædig størrelse, der ikke gav op.
Derfor var det også vidt forskellige bøger, han skar og klippede i.
Bøger om søvn og drømme og drømmetydning, hvor han både ledte efter forklaringer på hendes mystiske drømme og gode råd mod søvnløshed, og bøger om Gobekli Tepe, mysterier fra oldtiden, hemmelige koder og skrifttegn fra gammel tid, og nå ja, så ’Sarcophaga of France’ - en bog om Frankrigs flueverden.
Den skar han nu ikke i, men lagde til side, fordi han havde tænkt sig at give Julie den ved en passende lejlighed.
-	Vil du skrive om os?
Vil du skrive om os en dag?
-Det kan godt være.
Men det bliver i en anden form.
-	Tror du, bøger kan påvirke verden?
Ændre den?
-	Biblen?
’Mein Kamf’?
'The Turner Diaries’?
Ja, det tror jeg, de kan.
-	Den sidste kender jeg ikke.
-	Timothy McVeighs yndlingsbog.
Ham med bomberne.
I USA.
Jeg tror ikke, mine bøger vil ændre verden, men jeg tror på, at bøger kan.
Eller rettere: Jeg ved, at bøger kan.
Julie døsede igen.
Magnus bladrede i bordets bunker af billeder og papirer.
Han fandt billedet af manden fra Julies drømme på mobilen.
Han lagde printet af det ved siden af.
Han ventede, til hun var nogenlunde klar i hovedet igen.
Så viftede han med det.
-	Er du sikker på, det er ham?
-	Helt sikker.
Jeg ved nøjagtig, hvordan han ser ud.
Han placerede billedet over bøgerne, mens han ledte videre.
-	Det er jo ikke ligefrem noget ultraskarpt foto ...
-	Magnus, det er ham.
-Men det giver ingen mening.
Han findes jo ikke.
Ikke i virkeligheden.
Julie stirrede op i loftet.
-	Måske skal vi slet ikke dø?
Måske er vi i virkeligheden med i en roman?
-	Sov, sagde han kommanderende.
Hun lo.
-	Din roman?
Ville det ikke være romantisk?
Måske udspiller alt dette sig inde i din roman?
-	Hold nu op.
Magnus stivnede.
Han vendte bladet i en bog om hulemalerier og stoppede ved et billede af australske aborigineres hulekunst.
Han stirrede fra udklippene til billedet af manden.
Fra tegningen til manden.
Fra udklippene til tegningen.
Det kunne umuligt passe.
-Rent faktisk er jeg jo med?
sagde Julie.
-	Det er fiktion.
Det er bare sådan, man arbejder.
Som forfatter.
Personerne skal hedde noget.
-	Julie, for eksempel? sagde hun drillende.
Magnus saksede som en besat.
Mønstre, ansigter, forskellige kontinenter, alle kulturer, åndemanere, shamaner, præster, dæmoner.
Som en irriterende, lille dæmon var han med overalt.
Ikke samme ansigt.
Somme tider med firbensansigt, som Gerda Schweiz havde benævnt det, andre gange få og rå rids af et ansigt, indimellem et ansigt, der lignede med samme karaktertræk: vigende pande, smalle læber.
Hele tiden omgivet af vibrerende mønstre.
Zigzaglinjer.
Bølgebånd.
Altid i forbindelse med mønstre.
Svirrefluer og mønstre.
Magnus gned
øjnene.
Han ville ikke indfanges af en eller anden vidtløftig raptus.
Men da han gennemgik materialet igen, var det faktisk plausibelt.
Og materialet var omfattende.
Ikke mindst når man lagde det i forlængelse af alle de bookmarks, han også havde lavet af billeder fundet på nettet.
Han stivnede ved synet af Djævelen på ’Codex Gigas’.
Med horn i panden og kløer som en grib.
'Djævelens Bibel’ blev manuskriptet kaldt, der var verdens største kendte gamle manuskript.
Nogle lærde mente, at manuskriptet stammede fra Podlazice-klosteret i Tjekkiet, og at det var den svenske hærs krigsbytte fra Trediveårskrigen.
Navnet, '
Djævelens Bibel’
, havde det fået på grund af forsideillustrationen af Djævelen og legenderne, der ledsager bogen.
Bogen, der måler næsten en meter i højden og vejer 75 kilo, findes i dag på Kungliga Biblioteket i Stockholm.
Den indeholder Biblen i en udgave, der er ældre end ’Vulgata.
Det blev fortalt om bogen, at den var skrevet af en dødsdømt munk, der havde indgået en pagt med Djævelen.
Med Djævelens hjælp fik han skrevet det enorme værk på én enkelt nat, selv om det skønnedes, at det måtte have taget fem års uafbrudt arbejde at gøre den færdig.
Magnus duppede eftertænksomt læberne.
Han havde engang siddet med dette kompleks.
Brugt oceaner af tid på at trænge ind i de gamle skriftsprog og oldtidens billedverden.
Alene fordi det forekom indlysende, at mange af de forskere, der arbejdede med det, ingen vegne kom ad de gamle, slidte stier.
Den nordiske bronzealder havde været fyldt med monstre og fabeldyr.
Hestelignende væsener med fuglenæb og horn i panden.
På stenkar, rageknive, våben og klipper.
Overalt, hvor han dengang havde ledt efter piktogrammer og indpunslinger, fandt han det samme.
Mennesket havde altid ledt efter mønstre i deres omverden.
På himmelhvælvet, blandt stjernerne og mørkets konstellationer.
Der var på alle kontinenter en uafviselig forbindelse og kontinuitet i alle menneskets frembringelser, hvad enten de opstod som følge af kontakt eller som en genetisk betinget refleks.
På alle kontinenter brød pyramidebyggeriet frem.
Som den mest - eller måske eneste - logiske form?
Eller som en fælles åbenbaring?
En fælles viden?
Og overalt viste sære væsener sig i kunsten og udsmykningerne.
En animistisk og holistisk opfattelse, hvor himmellegemer, fabel-
dyr, mennesker og bølgemønstre kunne flyde over i hinanden.
Hvor shamaner stod i forbindelse med åndeverdenen og kunne tage bestik af jærtegn og varsler.
Kunne kommunikere med væsenerne.
Eller omdanne sig til dem.
Hele tiden ledsaget af fabeldyr.
Slanger, tyre, himmellegemer.
Og dæmoner.
Sidst
på aftenen ringede Gerda Schweiz fra Tyrkiet.
-	Jeg har talt med Ji Songling.
Han kigger forbi jer i morgen.
Han er i Cannes.
Men han havde vist et uheld.
Så var det altså sandt.
Julies korporlige overfald på Ji Songling.
Magnus havde ellers vedtaget med sig selv, at Julie måtte have set syner.
Han skævede til hende, mens han overvejede, hvad han skulle sige til Gerda Schweiz.
-	Jeg sidder og kigger i gamle bøger, sagde han.
-Brug nettet, Magnus.
Det er meget hurtigere.
Magnus slog en stor latter op.
-	Du, Gerda ...
Det virkede, som om du var klar over, at vi kom?
Der blev en kort pause.
Så hostede Gerda Schweiz alle uklarheder og
slimrester væk fra sine godt prøvede luftveje:
-	Rygtet var ilet jer i forvejen.
En af dine gamle bekendte ringede.
Jeg gik ud fra, at du ligesom for 20 år siden var ude på en af dine håbløse odysseer.
-	Håbløse?
-	Hvor du sådan regner med at få svar på det hele.
Sådan fungerer det ikke, Magnus.
I journalister er for utålmodige.
-Jeg ved det godt.
Men når du ved dét, ved du måske også, hvem der tippede os af med hensyn til Gobekli Tepe?
-	Ingen anelse.
Jeg gik bare ud fra, at du havde samme mission som sidst.
Det var også derfor, det var så vigtigt med rapporten.
-	Rapporten?
-Det vil du forstå, når Ji Songling får kontakt til jer.
Hvad er det, du har rodet dig ud i denne gang?
-Jeg ved det ikke, sagde Magnus.
- Julie, den unge kvinde, har nogle ... udfordringer i sit liv.
-	Åh ja, Julie.
Har hun fået det bedre?
Også hende havde vi i øvrigt hørt om forinden.
En meget dygtig, ung dipterolog kan jeg forstå.
Først med punkteret kugleguldhveps i Danmark og Enicospilus cederbergi, som ellers kun var kendt fra Sverige.
Og en række andre.
Og så er hun en ren hitmager, når det gælder svirrefluer.
Jeg vil være meget opmærksom på svirrefluerne, når vi arbejder videre hernede.
Magnus kunne dårligt tro sine egne ører.
-	Har I fundet svirrefluer på stelerne?
-	Et par stykker, sagde hun.
Men jeg tænker, det er mønstrene, I leder efter?
-	Mønstrene?
-	Årh hold op, Magnus.
Enhver lille, fedtet amatørarkæolog har tilbragt mange vågne nætter med at tænke over stenalderens ornamentik.
Hvor kom den fra?
Hvad inspirerede den?
Hvad betød den?
Det kan godt være, hun er på sporet af noget.
Frem for alt er de jo nyttedyr, dygtige bestøvere og helt fredelige.
I samme øjeblik jeg blev bekendt med, at du kom med en svirreflueekspert, slog jeg dem op.
Svirrefluerne.
Men jeg har først efterfølgende haft tid til at fordybe mig.
Jeg var slet ikke klar over, at der var så mange forskellige?
-Det var jeg heller ikke.
-	Og med det samme tænkte jeg på mønstre.
Kender jeg dig ret, sidder du selv lige nu med snuden i bølgebåndsornamentik og zigzaglinjer?
-	Jeg er ikke med.
-	Protosprog.
Vi ved jo alle, at der må have været et sprog.
Et sprog før sproget.
Hvis vi kan finde sproget, kan vi finde virkelighedsopfattelsen, fatte kulturen.
Du ved, at jeg selv havde en faible for Magna Mater-opfattelsen i mine unge ... yngre år.
Gimbutas, Malta og den slags.
Som vi senere har måttet opgive igen.
Vi kunne godt bruge et gennembrud.
-	Vil du sende mig en kopi af de svirrefluer, I har fundet?
-	Selvfølgelig, sagde Gerda Schweiz.
- Jeg mailer et par billeder til dig.
-	Jeg er meget ked af det med Songling.
-	Det skal du da ikke bekymre dig om.
Han kan lære at være lidt forsigtig, kan han.
Nå ja, forresten, så var der i øvrigt nogen, der spurgte efter jer.
-	Hvem?
-Jeg ved ikke hvem.
For den slags kan man vist ikke tro, når de præsenterer sig.
Men de var tydeligvis kinesere.
-	Hvad siger Songling?
-	Efter udseendet at dømme: statsansatte.
Renskurede og nydelige.
Der var ingen slemme triade-tatoveringer.
Magnus arbejdede endnu et par timer, før han krøb til køjs.
Sent på natten lagde han sig tæt ind til Julie.
Han holdt om hende.
-De har fundet svirrefluer på stelerne.
Hvorfor så vi ikke dem?
-	Indimellem får du lyst til at slå mig ihjel, ikke? sagde hun.
-	Nej, men indimellem tænker jeg, at det er den eneste måde, du vil få fred på.
Han slukkede lyset.
-	Nu finder vi Andrea Natella.
Og så rejser vi.
Vi må have rystet dem af os.
Dem alle sammen.
På en eller anden måde.
douze singes lå tæt på et gadehjørne, der stødte op til Rue d’Antibes.
På hjørnet havde der i gamle dage ligget en populær bar ved navn Lille Carlton,
havde Magnus fortalt.
Firmaet havde til huse i en bygning, der ikke engang skiltede med navnet.
Med barnlig, næsten prætentiøst kluntet, håndskrift var det blot tilføjet ved opgangen på et stykke papir sat fast med tape.
Endelig efter to timers venten dukkede han op.
Han steg ud af en bil lige foran kontoret.
Magnus forsvandt som aftalt, men ville holde sig i nærheden, og Julie løb over mod ham.
-	Hvem er han? sagde Julie til Andrea Natella, der nærmest forsøgte at flygte ind i bygningen.
- Manden på tegningen? Ham, du brugte i din kampagne?
-Han er en fiktion.
Hvordan ved du overhovedet, at jeg er Andrea Natella?
Han smilede.
Overlegent.
-	Du vendte dig, da jeg kaldte på dig.
Du skabte ham efter en drøm.
Jeg har læst om det.
Jeg har også set ham.
-	Ved du, hvor mange der påstår det?
Han fumlede efter nøglerne til opgangen.
-	Er det rigtigt?
Eller bare noget, du siger?
-	Tro mig.
Uanset hvilket idiotisk fænomen man finder på, så er der millioner, der gerne vil deltage, så snart det er noget, der bliver omtalt.
Eller kommer i tv.
-Jeg ser ham, når jeg drømmer.
-Det var en kampagne.
En idé.
Glem det.
Det er ikke virkeligt.
-	Er det ikke?
Hvordan lavede du tegningen?
Hvordan blev han til?
Han åbnede døren, men gik ikke ind.
-	Jeg tog det første, det bedste billede, jeg kunne finde.
Jeg modellerede hans ansigt.
Buskede øjenbryn, tynde læber og en vigende hårgrænse.
Så viste jeg det til mine kollegaer for at høre, hvad de syntes.
Så skabte jeg hjemmesiden Thisman.org.
-	Men jeg har set ham?
-	Du tror, du har set ham.
Der er en forskel.
Han findes ikke.
Jeg ved det.
Om nogen.
-	Jeg ved, der er mere, end du fortæller nu.
Hvorfor vil du ikke hjælpe mig?
-	Havde Banksy medsammensvorne, da hans maleri ’Pige med ballon destruerede sig selv på Sotheby s i London?
Det fortæller jeg da ikke dig, pigebarn.
Jeg aner ikke engang, hvem du er.
Julie præsenterede sig selv.
Han så skeptisk på hende.
-	Er det dem, der har sendt dig?
-	Hvem?
-	Har du mødt dem?
-	Jeg aner ikke, hvem du taler om, sagde Julie.
- Kineserne?
Han rystede på hovedet.
Så stak han ansigtet hen mod hende og hviskede lavt.
-Du ved, hvem jeg taler om: anunnakierne?
Har du mødt dem?
Julie rystede på hovedet.
Han så bange ud.
Så sig omkring, som om nogen lyttede med.
-	Jeg vil ikke have noget med det at gøre, sagde han og begyndte at gå.
- Du skal ikke opsøge mig mere.
Jeg ved ingenting.
Julie og Magnus havde fra starten aftalt, at hun skulle møde ham alene.
Hvis de begge troppede op, ville han utvivlsomt føle sig intimideret.
Hvis han viste sig usamarbejdsvillig, havde de også aftalt, at hun måtte spille det kort, der altid virkede på mænd: hjælpeløs kvinde i nød.
Det var dog ikke engang nødvendigt med kunstig indlevelse, for Julie var virkelig desperat, da hun faldt på knæ foran ham.
-	Hjælp mig.
Hun greb fat i hans jakke, men han vred sig løs.
- Jeg er ved at blive vanvittig.
Jeg kan ikke sove.
Gav de dig den?
Lavede de den for dig?
Ændrede de på den?
Hvem er de?
Han så på hende, som om hun var gal.
Men han så sig også omkring, så han var tydeligvis utilpas ved optrinnet.
Et ægtepar, der kom slentren-de på den anden side af gaden, stoppede op og betragtede dem.
Han tog et visitkort frem og skrev i hast et navn bagpå.
Abu Sidal, Cairo.
-	Hvem er han?
-	En, der kan hjælpe dig.
Måske.
-	Tak, sagde Julie.
-	Det er en leg.
Et spil.
Og du aner det ikke.
Pas på, hvad du leder efter.
Måske vil du ikke bryde dig om det, du finder.
De er her.
De er virkelige.
Kan du ikke fatte det?
- ANUNNAKIERNE?
SAGDE HAN virkelig det?
Magnus kløede sig i håret.
-Hvem er det?
sagde Julie.
- Anunnakierne?
Han sagde, de var her?
Magnus smilede.
-	Det er sikkert bare hans spøg.
Magnus trak billedet fra Gobekli Tepe frem på skærmen - det billede af et svirrefluerelief, som Gerda Schweiz havde sendt.
Han drejede skærmen, så hun kunne se med.
-	Er det den?
-	Den ligner.
Men hvordan forklarer man det?
Hvis den har været uddød
i næsten 10.000 år
?-	Er der ikke lige fundet en rødhornet guldsvirreflue i Danmark?
For første gang siden 1918?
Hun smilede.
-Du har researchet på svirrefluer?
Så ved du også, at alle specialisterne med det samme hungrede efter belæg.
Ekstraordinære påstande kræver ekstraordinære beviser.
Og hvis den flue her virkelig har holdt sig skjult i så mange år, eller pludselig er her igen, hvad er så grunden?
-Så nu er du ikke så sikker på, det var droner?
Julie blev faktisk i tvivl.
Hun havde automatisk antaget, at der var tale om droner, fordi de forekom i så stort antal.
Havde der kun været én, ville hun have været i tvivl.
Hun lagde armene over kors, kneb øjnene i og satte en finger til panden, mens hun tænkte, så det knagede.
-	Hvad nu, hvis den er sådan en flue, der kun optræder en gang hvert ti tusinde år?
-	Det syntes jeg, du sagde, du ikke troede var muligt?
-Kender du begrebet kryptobiose?
Magnus rystede på hovedet.
-Men du ved, at visse cikader kun vågner af deres dvale hvert 17. år.
Sådan er det med cikadearten Megacida septemdecim.
Der findes flere arter, der har samme levevis, så cikadesværmene opleves ikke kun hvert 17. år.
I USA’
s sydlige stater har man også den 13-årige cikade, men det er i virkeligheden den samme art, selv om man bruger forskellige navne for den.
Af en eller anden grund tager udviklingen under jorden her blot 13 år.
Ingen forstår vist rigtigt disse primtals logik.
Men en vis synkronisering med fjendernes ure er der jo nok tale om.
Herhjemme har vi almindelig oldenborre, der har en fireårig underjordisk udvikling.
Svirre-fluerne har ikke disse cyklusser.
Men visse år oplever man sværme af især dobbeltbåndet svirreflue.
Det kan være plagsomt og næsten invasions-agtigt.
-	Kryptobiose? sagde Magnus uforstående.
-	Kryptobiose dækker over, at visse organismer kan sætte stofskiftet helt i stå.
Og alligevel vende tilbage til livet.
-	Men næppe efter 10.000 år?
-	Ikke før man for nylig i Rusland fandt nogle rundorme, der havde været fanget i permafrosten.
Da man tøede dem op, blev de vakt til live.
-	Hvor længe havde de ligget i isen?
-	I 42.000 år.
det bankede på døren til værelset i Hotel Martinez.
Det var tidlig morgen.
Ingen burde vide, at de boede på hotellet.
De flyttede næsten dagligt.
For efter Julies møde med Monika ville Magnus være sikker på, at de var så bevægelige som muligt.
Hele tiden på farten.
Julie lå på sofaen fordybet i en videnskabelig artikel fra nettet om det biologiske fænomen gentagen evolution’.
Om hvordan den uddøde hvidstrubet rikse, 2.000 år efter den forsvandt fra øgruppen Aldrabra ved Seychellerne, genopstod ved indflyvning fra Madagaskar og endnu en gang mistede evnen til at flyve.
Magnus var i bad.
Julie rejste sig fra computeren og åbnede døren.
Uden for stod Ji Song-ling.
-	Jeg skulle aflevere dette, sagde han.
Han gav Julie en kuvert, som var adresseret til Magnus.
Julie skulle til at invitere ham indenfor, men han trak sig hurtigt tilbage.
-	Desværre er jeg nødt til at gå med det samme.
Jeg havde et uheld.
Han pegede på forbindingen, som han havde på hovedet.
-	Noget alvorligt?
-	Nej.
Bare et overfald.
Jeg slap vist billigt.
Jeg husker ikke så meget fra selve overfaldet.
-	Det var dog skrækkeligt, sagde Julie.
- Så du, hvem det var?
-	Desværre ikke.
Men det er vist ikke unormalt hernede.
-	Er du alene?
Vil du ikke indenfor?
-	Ja, det er kun mig.
Jeg er her blot for at aflevere dette.
Jeg beklager virkelig, at det ikke er lykkedes før nu.
Jeg ved ikke, om det er varmen.
Eller om jeg bare er ved at blive gammel.
Gerda Schweiz mente, det var
vigtigt.
Hun ville have givet Magnus det i Tyrkiet.
Men kom fra det.
Men hun er så gammel, at hun ikke behøver nogen undskyldning.
Han lo kejtet.
Hektisk.
Som om han lige havde fortalt en morsomhed, der overraskede ham selv.
Julie smilede.
Hun betragtede ham lidt fra åbningen, før hun skubbede døren i.
Hun fik det helt dårligt ved tanken om, at hun måske helt uden grund havde slået ham halvt fordærvet.
Men hun var glad for at se, at han tilsyneladende ikke var kommet alvorligt til skade.
Allermest var hun lettet over, at han absolut intet huskede.
Hun rakte kuverten til Magnus, da han trådte ud af badet.
-	Men hvorfor giver hun os den?
Nu?
-	Åbn den og se, hvad det er.
Magnus sprættede kuverten op.
Det var en rapport om Gobekli Tepe.
Rapporten ’DECODING GOBEKLI TEPE WITH
ARCHAEOASTRON-OMY: WHAT DOES THE FOX SAY?
’ var lavet af School of Engineering, University of Edinburgh, King s Buildings, Edinburgh, Scotland.
Magnus skimmede hurtigt siderne.
-	Men hvorfor sender hun os den?
Ovenikøbet med bud?
-	Det har med Gobekli Tepe at gøre.
Det er vel ikke så underligt?
-Hun kunne have sendt os linket?
Pdf en?
-	Kig ordentligt efter,
sagde Julie og tog stakken af papirer ud af hænderne på ham.
-	Her på bagsiden, sagde hun og viftede med sidste sides blad.
- Der er en besked.
Magnus greb papiret og læste: ”Husk at spørge Marcus til det, der ikke kom med i rapporten”.
Marcus Rodden var en af forfatterne til undersøgelsen og stod naturligvis med i kolofonen.
-	Så hun vil have os til Skotland.
Hvad siger du: Egypten eller Skotland først?
-	Men har det nogen relevans for os?
-	Gerda Schweiz skriver til sidst:
”Hvis din unge skjoldmø protesterer, så sig, at det i høj grad har relevans”.
-	Hvordan kunne hun vide, hvad jeg ville sige?
-	”Og hvis hun spørger, hvordan jeg kunne vide, at hun ville spørge til det, så er svaret: at det ved jeg bare.
Jeg er næsten 100 år gammel”.
magnus satte SIG med rapporten og begyndte at læse.
Julie sank træt sammen i sofaarrangementet.
Magnus skævede diskret til hende.
Fald nu sammen.
Men hun var som et lille barn, der ikke kunne falde til ro.
Med det samme roterede hun videre, lavede et par dansebevægelser midt på gulvet og begyndte at klæde sig af.
Lidt efter hørte han bruseren blive tændt.
Han sukkede dybt.
Rapporten var en lang, grundig arkæoastronomisk gennemgang af hele det afdækkede kompleks i Gobekli Tepe.
Titlen hentydede til en ræv på en af stelerne.
Magnus klikkede på vaperen og tog et par dybe sug.
Han skød læsebrillerne ud på næsetippen.
Artiklen var offentliggjort i ’Mediterranean Archaeology and Archaeometry’, Vol.
17, No 1 (2017) og var på godt 20 sider.
Efter at have læst et par sider forstod han godt relevansen.
Det var mange af disse ting, han selv havde arbejdet med for over 20 år siden og publiceret en del artikler og en hel bog om.
Gerda Schweiz havde bistået ham dengang.
Og hun havde naturligvis hurtigt gættet, at det ville interessere ham.
Som han selv for mange år siden havde siddet med helleristninger og hulemalerier og tegn for tegn isoleret figurer, der kunne tydes arkæoastronomisk, havde forskerne gjort det i studiet af Gobekli Tepes afdækkede figurer.
Mens han læste, forsøgte han at fremmane det syn, der havde mødt dem i Tyrkiet.
De 20 runde bygningsværker, der endnu ikke var udgravet, måtte han fantasere sig til ud fra de radarbilleder, der var taget og tegningerne af det.
De fire, der var blevet udgravet, var dem, de havde set.
Alle de Stonehenge-agtige og endnu underjordiske rundkred-
se på 10-30 meter i diameter var dekoreret med massive, overvejende T-formede kalkstenssøjler.
I centrum af hver cirkel befandt sig to søjler.
Man antog, at de var beregnet på at støtte et tag, der nu var væk.
Yderligere otte søjler befandt sig ligeligt fordelt omkring rummets vægge, der var foret med rå sten mellem søjlerne, og der var stenbænke mellem hvert sæt søjler langs væggen.
Man vidste, at kalkstenen var brudt i underjordiske miner, der var lokaliseret 100 meter fra bakketoppen.
Magnus delte eksperternes forbløffelse over, at man med - måtte man formode - forholdsvis primitivt flinteværktøj havde formået at bryde, udhugge, transportere og rejse disse tonstunge søjler.
Mange af søjlerne var dekoreret med udhuggede relieffer.
Afbildninger af dyr og abstrakte, gådefulde piktogrammer.
Formentlig hellige symboler, som rakte langt tilbage i historien.
Forbindelsen til hulemalerierne var åbenlys med en del af de samme motiver.
Løver, tyre, orner, ræve eller sjakaler, gazeller, æsler, slanger og andre reptiler, insekter, edderkopper og fugle.
Ikke mindst gribbe.
Som man også så det ved Catal Huyuk og Jeriko.
Magnus huskede et andet værk, ’Vucedol’, han havde læst, fra den anatolske højslette, hvor arkæoastronomien på gamle potter og lertøj havde givet et overbevisende indtryk af en tidlig astronomisk forståelse.
Ved at lægge en arkæoastronomisk forestilling ned over stelernes figurverden havde de skotske forskere skabt en spændende fortolkning af indholdet.
Med udgangspunkt i teorien om en kataklystisk begivenhed, der afsluttede den sidste istid, Yngre Dryas-begivenheden, som den ofte blev kaldt af de alternative og mere progressive videnskabsfolk, blev alle symboler og dyreflgurer underlagt et system, hvor de i virkeligheden skulle opfattes som datidens stjernebilleder.
Den store og allerede kendte Gribbe-sten fastsatte datoen til 10950 f.Kr. plus/minus 250 år.
Yngre Dryas-begivenheden fastsattes normalt til 10890 f.Kr.
Den var, som forskerne var så redelige selv at gøre opmærksom på, en teori, som var forkætret og bestemt ikke alment anerkendt.
Den gik ud på, at en del data syntes at pege på - ligesom megen litteratur underbyggede - at en voldsom
og stor meteor eller asteroide på dette tidspunkt slog ned et eller andet sted på jorden og afstedkom en katastrofe med vidtrækkende konsekvenser.
Magnus havde gennem årene fulgt diskussionen, der bølgede frem og tilbage, nøjagtigt som den også gjorde i 1980, da Luis Walter Alvarez lancerede den kontroversielle teori om, at en asteroide på over ti kilometer var årsag til udslettelsen af dinosaurerne for 65 millioner år siden.
Noget, de færreste betvivlede i dag.
Dengang havde man heller ikke krateret, da teorien blev lanceret.
Men det fik man. Chicxulub-krateret under Yucatan-halvøen i Mexico.
De skotske forskere havde med computerprogrammer, som han selv engang havde gjort det for 20 år siden, ført stjernehimlen over 10.000 år tilbage og fundet en opsigtsvækkende kongruens i forhold til de stjerneformationer, stelerne, de nærmest syntes at afkode.
Magnus’ finger løb op og ned i teksten.
Spring equinox 10,950 BC =
Virgo Winter solstice 10,950 BC = Gemini Autumn equinox 10,951 BC = Pisces
Virgo = downward crawling frog Gemini = charging ibex Pisces = bending bird
“At this point we should take stock.
According to this interpretation we have (vulture/eagle, scorpion, swirmming bird, bending bird with wriggling fish/snake, wolf, lone bending bird, ibex, frog) = (Sagittarius, Scorpio, Libra, Ophiuchus, Lupus, Pisces, Gemini, Virgo).
We ask, what is the probability that it is entirely coinciden-ce that these patterns match each other, taking into account that some, e.g.
Libra = swimming bird, might be abstractions rather than one-to-one pattern matches, and
given that they have been placed in approximately the correct spatial locations?
Our statistical analysis suggests it is less than one in 5 million (see Appendix).
Based on this estimate we conclude that the probability that Pillar 43 is not a symbolic representation of the date 10,950 BC ± 250 years is very small indeed.
”Magnus lukkede rapporten.
Alle teser var forsynet med statistik.
Det så overbevisende ud.
Faktisk vældig overbevisende.
Et stort himmellegeme var braget ind i jorden.
Og havde medført en ubeskrivelig og omfattende katastrofe så tæt på vor egen tid.
Dette folk havde gemt begivenheden for historien.
Og mejslet det i sten.
Teoriens problem var, at emsige kollegaer med det samme stillede det spørgsmål, som også Alvarez var blevet mødt med: Hvor var krateret?
Magnus’ problem var: Hvad i alverden havde dette at gøre med Julie, to døde kvinder, en svirreflue og en håndfuld kinesere, der endnu ikke havde givet sig til kende?
Jo mere Magnus stirrede på udgravningsfundene i Gobekli Tepe, desto mere overvældet blev han.
Det forekom mere uvirkeligt end noget andet, han havde set, hvor dateringen, som der ingen tvivl herskede om, naturligvis var det helt absurd uforståelige.
I hans skoletid var stenaldermennesket en køllesvingende halvabe uden sprog.
Meget havde ændret sig.
For få år siden havde den umælende neandertaler overtaget det fortidige, men endnu primitive moderne menneskes lidt uheldige klovnerolle.
Nu efter DNA-forskningen vidste man, at det moderne menneske parrede sig lystigt på kryds og tværs af menneskeracer, at der var neandertaler i os alle, og selv ikke kunsten kunne det moderne menneske krediteres for at have opfundet.
Den ældst kendte kunst var over 65.000 år gammel.
Og den var skabt af - neandertaleren.
Dengang han havde besøgt Gerda Schweiz i udgravningskomplekset, blev der talt om, hvor fantastisk det var.
Men et eller andet sted havde alle alligevel haft svært ved at rumme det.
Selv arkæologerne, der arbejdede med det, havde haft svært ved at få sig selv til at formulere det.
Han
tænkte, at havde de ikke allerede dengang haft Catal Huyuk som målestok, havde de holdt det skjult af frygt for kollegial fordømmelse og latterliggørelse.
Nu var perspektivet svimlende.
De stod måske ved arnestedet for alle syndflodsmyterne.
Og havde dokumentationen.
Hun befinder sig med udsyn til et stort græsareal.
En gruppe træer står i baggrunden.
Det er en solskinsdag med store, vattede skyer.
Ud af det blå ...
Hun så det igen.
I et kort flash.
Så var det væk.
Julie vågnede med et gisp.
-	Jeg så ham, Magnus.
Lige efter jeg lukkede øjnene og faldt hen.
-	Det er helt normalt.
Din REM-søvn har formentlig været forstyrret i så lang tid, at du begynder at drømme omgående.
Det sker.
Det kan godt ske.
Men hvis du nu ved, at jeg er her, at jeg holder dig, kan du så ikke give dig hen?
-	Jeg tror ikke, jeg tør.
-	Prøv at give slip.
Der sker ingenting.
Det lover jeg.
Bare giv slip.
-Jeg tør ikke, Magnus.
-	Jo, du gør.
ombord PÅ LUFTHANSA-flyet til Cairo så Magnus spekulativt ud af den diminutive og sært tågede dobbelte flyrude.
Julie sad lænet op ad ham og sov.
Han havde engang i tidernes morgen skrevet om Gobekli Tepe.
Han havde som en fortabt sjæl ledt efter ny og skjult mening i hieroglyffer og petroglyffer, indusskrift og helleristningstegn og havde skrevet om og sandsynliggjort, at der på danske og udenlandske helleristningssten måske var afbilledet astronomiske begivenheder som meteornedslag i en tegnverden, der ellers normalt udlagde stenalderbønder som ideoplastiske sinker.
Der i den gængse fremstilling begejstredes over solens gang på himlen.
Til sidst havde han parkeret alle sine dilettantiske forsøg på at bryde en ubrydelig fortidskode, et sted, han aldrig siden havde frekventeret.
Det var, da det for alvor var gået op for ham, hvor absurd lille og betydningsløst mennesket var.
Hvor uendelig lidt vi fyldte i både tid og rum.
Og hvor hæmningsløst meget dette lille og betydningsløse fyldte.
Tiden, hvor man kunne overskue alverdens forskning og akkumuleret viden, lå flere århundreder tilbage.
I dag var det ynkeligt og yderst tilfældigt, hvor meget det enkelte menneske nåede at suge til sig af relevant viden om verden.
Det var tilmed formålsløst at begrave sig i det, for der var så mange tosser og teoretikere med alle mulige og umulige tolkningssystemer.
Han havde forestillet sig, at projektet med Brunelleschi ville være meget lettere at gå til.
Hvor naiv havde han ikke været?
Arbejdet med gotiske skrifter og dubiøse palimpsester havde været mindst lige så frustrerende og tidskrævende som arbejdet med runer, kileskrift og helle-
ristninger.
Af og til forekom det ham, at man intet sikkert kunne sige bare om dagen i går.
Julie stillede indimellem spørgsmål, som han selv engang havde stillet ældre og mere erfarne mennesker.
For at lodde dybden af deres livsvisdom, for at aftvinge dem svar på de hemmeligheder og ubesvarede spørgsmål, der befandt sig i enhver ung og videbegærlig hjerne.
Da han selv var ung, havde han af og til haft fornemmelsen af at blive forholdt noget.
At de ældre gemte på noget, de ikke ville afsløre.
Senere var han kommet i tvivl om, hvorvidt de holdt noget tilbage alene for at tilsløre, at der ingenting var - herregud, hvad er et ældre menneske, hvis det ikke er blevet rigere på erfaring?
Hvis ikke vist - så blot gammelt.
Nu var han igen i tvivl.
Med vilje havde han ikke vist Julie alle de udklip fra bøgerne, han havde fundet, klippet ud og samlet i sine chartekker.
Han ville være sikker, helt sikker, før han fortalte hende noget.
Samtidig forsøgte han i tankerne at forbinde det til indholdet af rapporten fra Skotland.
Men der syntes hverken at være hoved eller hale i det.
Hvilken forbindelse var der mellem en mytisk gudefigur, guddomme som anun-nakierne og indpunslingerne på stelerne i Gobekli Tepe.
Og hvad i himlens navn havde det med svirrefluer og kinesere at gøre?
Hans opmærksomhed vendte tilbage til Julie.
Han var dybt bekymret for hendes helbred.
Og han ville ikke indfanges i en eller anden ny, vild teori, før de fik håndteret de problemer, Julie helt indlysende stod midt i.
Problemer, der kunne koste hende livet, hvis ikke noget pludselig forandrede sig.
Julie døsede.
-	Fortæl mig om anunnakierne, Magnus.
-Jeg tror ikke, vi skal tage det så seriøst.
-Men hvem er de?
-	Et gammelt folk.
-	Venner fra folkeskolen?
Han lo.
-	Godt du ikke har mistet din lidt beske form for humor.
O.k.
, anun-nakierne er et mytisk folk.
En samling af guddomme.
Medlemmer af en tudsegammel gudeverden.
Hos sumererne, assyrerne, babylonierne.
Et folk er de jo ikke engang.
De er sagnstof.
Fabelvæsener.
-	Men tilsyneladende sejlivet sagnstof?
Magnus nikkede.
-Men de er og bliver overtro.
De er blevet sådan lidt, som atlantisfol-ket engang var det.
Der er nærmest ikke den bog om fortidens mystik, der ikke har dem med.
Har man ingen anden forklaring, har man altid dem.
Anunnakierne.
Et mytisk folk, der forklarer alt uden egentlig at forklare noget.
Det er sumererne, der første gang beretter om dem.
Ifølge myterne fortalte sumererne, at det var anunnakierne, der gav dem tallene.
-	Men tallene?
Du talte netop om tal?
Magnus følte sig ude et sted, hvor han ikke kunne bunde.
Og han ville ikke rode sig ud i noget, der ikke var dækning for.
Der var engang, hvor alt forsvandt, hvis man mistede troværdigheden som journalist, som forfatter, som forsker.
I dag var det, som om det var her, eventyret for alvor begyndte.
Havde løgnene og indbildningerne først grebet et stort publikum, var det, som om afsløringerne kun udvidede formatet og mulighederne.
Ikke mindst hvis man også forstod at sætte selv bedraget i scene.
Redelighed og møjsommeligt arbejde syntes at blive betragtet som en hæmsko i dag.
Magnus holdt stædigt fast i sin integritet.
Han ønskede dækning for, hvad han mente, så og skrev.
Han kunne ikke bare give sig til at fabulere.
Sandheden var, at han ganske enkelt ikke begreb, hvad der foregik.
Men det kunne han ikke lide at sige til hende.
Med hensyn til Julie var det ikke, fordi han ikke stolede på hende, men han kunne ikke længere sige sig fri for at tvivle på nogle af de ting, hun angiveligt så og hørte.
Hvad hun også selv gjorde.
Det efterlod ham i et ingenmandsland, hvor det var svært at navigere.
Hvor meget skyldtes søvnberøvelse og hallucinationer, og hvor meget var virkeligt?
Hvad kunne han stole på?
Når han repeterede for sig selv, hvad de havde været igennem, var det rabiat og uforståeligt.
Og selv om Julie virkede skræmt af det, var det også, som om hun ikke kunne rumme det.
Ikke for alvor.
- Det er mærkeligt.
Han virkede bange.
Andrea Natella.
Det havde jeg ikke forventet.
Faktisk gjorde det mig bange.
Og nu det med Monika.
Jeg bryder mig ikke om det her mere, Magnus.
Han gav hende et ordentligt kram.
Holdt hende nærmest fast.
-Der er intet galt med dig, Julie.
Eller dit hoved.
Der er en fornuftig forklaring på det her.
Og den finder vi.
-	Selv om jeg sover, synes jeg bare, jeg bliver mere træt.
-	Abu Sidal?
Hvem er han?
-	En, han sagde, måske ville kunne hjælpe os.
HUN VÅGNEDE.
Solen stak på hendes ben i fodenden af sengen, og hun rejste sig instinktivt og gik hen for at skubbe vinduet til.
Fra det gyseligt indrettede værelse på Hyat-hotellet kunne hun se direkte ud på Gizaplateauets tre store pyramider.
- Jeg drømte, sagde hun.
-	Om ham?
Hun rystede på hovedet.
-	Hvorfor vækkede du mig?
-	Du begyndte at jamre lidt.
Og du havde helt klart rapid eye move-ment.
Først troede jeg, det var mig, du kiggede efter, fordi jeg lige havde været i bad og spankulerede rundt uden tøj på.
Hun lo.
Det var længe siden, hun havde haft andet end rene mareridt.
Hun havde været tilbage i sit liv.
Hun havde drømt om, hvordan hun gik i sine forældres have.
Julie lyttede til bogfinkehannen, der fulgte hende rundt i haven, mens den skældte hende ud.
Senere den sommer var det gulbugen, der overtog mishagsytringerne.
Men den var ikke så enerverende at høre på som bogfinken.
Det var juli, og den rødbrystede fugl med den gråblå kalot havde tydeligvis rede et eller andet sted i nærheden.
Sikkert flyvefærdige unger, der ret forsvarsløse gemte sig i buskene og forsøgte at finde det samme som hun: insekter.
Den dykkede mod hende, satte sig lige foran hende, fulgte hende rundt, utrætteligt pippende, de samme enerverende to-tre strofer.
Næsten som at være i selskab med en gransanger.
Hun lyttede til vikken, der i alle randbeplantninger brast med frø overalt, som om nogen dryssede små nødder.
Der var lige en periode i begyndelsen af juli, hvor der var færre svirrefluer end ellers.
Den dobbeltbåndede svirreflue var talrig og puffede og mobbede alle, græssvirrefluerne sad med deres små, skinnende og finpudsede kobberbrynjer på hvert et græsstrå, man så et par tra-pezsvirrefluer, havesvirrefluer, og de små, tændstiktynde kuglebærere brækkede skræmte af plænernes tusindfryd, når man nærmede sig i græsset.
Også var der naturligvis de allestedsnærværende marksvirrefluer i alle størrelser og farver og med vildt forvirrende ornamentik på ryggen.
Men ellers var det småt med fund.
Julie var overbevist om, at menneskers kærlighed til guld og smykker, der glitrer og blinker, skyldtes barndomsmindet om en solskinsdag, hvor alle farver strålede, og varmen lå på huden, og alle mennesker smilede.
Som om evigheden havde gjort kortvarigt ophold.
Det var en fælles erindring.
For alle - eller i hvert fald de fleste - havde et minde om netop sådan en dag.
Alle ønskede at kunne fastholde denne dag, der var så fuld af kærlighed.
Svirrefluerne var solskinsvæsener.
I ordets bogstavelige betydning.
Ligesom våbenfluerne, guldhvepsene, alt det skinnende.
Når solen kom frem og bagte, vakte det med et trylleslag også disse små juveler til live.
Når grå skyer nærmede sig, blev der insekttomt på alle kviste og strå.
Forældrenes have var en guldgrube.
Mere rig end noget andet sted, hun kendte.
Om foråret tog hun derud og blev et par dage.
Når krægetræerne og surbærbuskene blomstrede, når æblelunden stod kridhvid, når hvidtjørnen strittede i hvide, plaskende kaskader.
Forsigtigt bevægede hun sig rundt, langsomt, langsomt, og altid meget opmærksom på ikke at foretage nogle spjættende eller uoverlagte bevægelser.
Altid så hun insekterne krybe om bag bladene, når hun kom med kameraet.
Hun var som kæmpen i ’
Den tapre skrædder’, når hun vadede rundt på plænerne på jagt efter sine svirrefluer.
Hun blev ubehageligt bevidst om, hvor mange uskyldige insekter enhver menneskefod trådte ud på sin ubekymrede vej gennem vildnisset.
Uden at ænse det.
I akavede stillinger lænede hun sig langsomt frem mod de små kravl, så tæt på, at hun nåede makroens nærgrænse på cirka ti centimeter.
Dette var noget, hun var god til.
At forholde sig helt stille og væbne sig med tålmodighed.
Det var en dejlig drøm.
- tror du ikke, det er en påmindelse om, at du skal ringe hjem? sagde Magnus.
Hun strakte sig og gav sig til at klæde sig på.
-Det kan godt være.
Men de svarer stadig ikke.
Og ringer ikke tilbage.
-	Tror du ikke, de ringer til dit gamle nummer?
Sådan en fantasi havde hun haft engang.
Hvad nu, hvis man ringede til et udgået nummer.
En kæreste, man engang havde haft.
Hvad nu, hvis nogen tog den?
-	Det kan være.
Jeg har ellers været tydelig.
julie lagde en kjole frem på sengen.
Hun skævede nysgerrigt til Magnus, der sad fordybet i papirer.
-	Er du lykkelig, Magnus?
Eller lad mig, sagde hun, da han rejste sig og begyndte at klæde sig på, - spørge på en anden måde: Hvornår er du mest lykkelig, Magnus?
-Når jeg er syg.
Hun lo.
-	Syg?
Er det rigtigt?
-	Sådan en dejlig, fed influenza, eller måske rettere forkølelse, for du ved sikkert, hvordan mænd har det med smerte, så nej, måske ikke en decideret influenza, men sådan en forkølelse, hvor man ikke har ondt, men er dejligt omtåget og slap i alle muskler, og hvor ingen bekymringer kan nå en, alene fordi man er for træt til både at tage dem ind og gøre noget ved dem.
Lige der er jeg faktisk allermest lykkelig.
Og mest produktiv.
-	Hvorfor går du så altid med den klud om halsen?
-	Fordi jeg intet ønske har om at blive syg.
Det er frygteligt at være syg.
Det er først, når jeg er det, at jeg indser, hvor rart det er.
Hun lo igen.
-Og det er mig, der går til psykolog?
Han smilede anstrengt, men betragtede hende så opvakt, mens han gik lettere irritabelt rundt og slog på vægkontakterne.
-	Hvilket minder mig om: Kan vi ikke slukke den ventilator?
-Men jeg troede ikke, du kunne holde varmen ud?
-Det kan jeg heller ikke.
Men ventilatoren gør mig syg.
Især efter at jeg ikke må gå med mine halsklude mere.
Magnus satte sig tungt på sengekanten.
- Kan vi ikke slukke for den?
sagde han.
-Hvis vi slukker for ventilatoren, smelter vi.
Og ingen forbyder dig at gå med tørklæde.
Slet ikke i Egypten.
Han smilede og lod hende binde knuden, som om han skulle have slips på.
Så lagde han hovedet på hendes varme lår.
-Jeg har regnet lidt, sagde hun og strakte sig på sengen.
Et menneskes hjerte slår i gennemsnit en milliard gange på et liv.
Vi trækker vejret over en halv billion gange eller cirka 20.000 gange i døgnet.
52.000 timer eller seks hele år bruger vi på at drømme.
Hvis vi går ud fra, at du bliver 100 år ...
-	...
Det var optimistisk.
-	... kan jeg med vores nuværende frekvens se frem til at få pik sådan cirka 4.160 gange endnu.
-	Hvis det ikke er nok, må jeg bare se at blive lidt ældre.
-Det var en mærkelig måde at løse det på, sagde hun.
der lugtede af bilos og krydderier.
Find Abu Sidal i Cairo.
Sådan lød missionen.
Magnus gjorde brug af alle sine kontakter for at opdrive telefonnumre, der kunne indsnævre deres søgen i byen med over 20 millioner indbyggere.
Men selv de steder, hvor de havde en fornemmelse af, at han netop havde været, lykkedes det dem ikke at lokalisere ham.
Det virkede nærmest, som om han forsøgte at undgå dem.
Der stank og var svinsk, nærmest uanset hvor de befandt sig.
Affald og murbrokker hobede sig op trods det koptiske mindretal, der havde gjort det til en levevej at stå for renovationen i millionbyen, der ellers ville gå til i lort.
- Vi kan også prøve en djævleuddrivelse på dig, sagde Magnus for sjov, da de passerede en af de koptiske kirker, hvor dette ritual ifølge deres guidebøger udførtes jævnligt.
Trafikken var som alle steder sydpå dyttende og larmende og enorm.
Alle tænkelige motoriserede køretøjer var på vejene, og de færreste af dem var vist lovlige.
Basarer og markeder i et væk.
Lange, smalle gyder med mere affald.
Udmagrede, vilde katte, hunde på tre ben og en duft af eksotiske krydderier.
Sidst på dagen gav de op og kørte tilbage til hotellet.
- hvordan ser DU egentlig på min generation, Magnus?
De sad på altanen ved middagsbordet og med udsigt til de oplyste pyramider.
Først om aftenen kunne man holde ud at være til.
Og selv på dette tidspunkt sad Magnus med en opvredet, kold klud i nakken.
-	Enhver generation tror, at den er enestående, sagde Magnus.
- Den første, der oplever lige netop dette: nypuritanisme, grådighed, menneskets iboende ondskab.
Sådan var det også for min egen generation.
Men sandheden er, at det hele har været her altid.
Jeg har set det veksle mindst to gange på min levetid.
Lige nu dækker alle sig til, for 40 år siden fik man bryster i hovedet overalt.
Julie lo.
-	Af alle de ting, du nævnte, vælger du at dvæle ved kvinders påklædning?
-Der har også altid været gamle liderbukke, sagde han.
- I det gamle Egypten gik kvinderne i udfordrende klæder.
Som på den tid sikkert ikke var nævneværdigt udfordrende.
Barbrystede.
Bryster, der vælter rundt til højre og venstre.
Utænkeligt i dag.
Jeg er så gammel, at jeg kan huske somre i Sydeuropa, hvor kvinderne gik ud og drak cocktails i fuldstændigt gennemsigtige aftenkjoler.
Det var faktisk smukt.
I dag ville det være utænkeligt.
-	Seriøst?
-	Det var skam meget seriøst.
Ligesom i Cannes drak de Negroni, campari, gin, vermouth, appelsinskive og isterninger.
Julie konstaterede, at det lod til at være Magnus’ yndlingsdrink.
Også selv om den her ikke hed det samme.
Pludselig stod en stor egyptisk mand ved siden af bordet.
- Jeg kan forstå, I leder efter mig?
de fik arrangeret en ekstra stol til Abu Sidal og bestilt en stor mineralvand, og han satte sig tungt og prustende.
-	Du har interessante øjne, sagde han, mens han indgående studerede Julies øjne.
Det var ikke klodset smiger eller en utilstedelig tilnærmelse, han var oprigtigt nysgerrig og interesseret i hendes øjne.
Så meget at Julie slog blikket ned og ikke rigtigt vidste, hvor hun skulle gøre af sig selv.
Magnus studerede deres gæst.
Som forklarede, at han altid havde leget kispus med folk, han ikke kendte i forvejen, som pludselig opsøgte ham og stillede mærkelige spørgsmål.
Han erklærede, at han ganske vist kendte Andrea Natella fra gamle dage, men at han ikke havde den store fidus til alle hans numre, som han kaldte det.
-Men han må have haft en bestemt hensigt med at henvise til dig?
-Det har han også, sagde Abu Sidal og så snedig ud.
Magnus betragtede ham nysgerrigt og undersøgende.
Egyptologer er ikke arkæologer.
De er ikke videnskabsfolk.
Som regel er de kunsthistorikere eller et eller andet fint og akademisk.
De afskyr alt, hvad der strider mod kronologien.
Som i øvrigt strider mod sig selv.
Men Abu Sidal var af en anden støbning.
Magnus havde ellers i sin tid næret den dybeste mistro til de egyptiske eksperter, ikke mindst Gizaplateauets selvudnævnte og emsige inspektør, Zahi Hawass, der da også endelig blev fyret, da det for nogle år siden kom frem, at manden, der skulle beskytte den historiske arv, selv stjal af kassen.
Magnus følte sig ved afsløringen vindiceret og frydede sig i sit inderste over skæbnen for den opblæste og patroniserende for-
sker, der havde forhindret så megen valid alternativ forskning i at rykke fremad.
Hawass havde som en terrier sat sig til modværge i forhold til al spekulation om pyramiderne, der ikke pligtskyldigt gentog den etablerede forsknings paradigme.
Internettet, YouTube ikke mindst, var en fossende elv af konspirationsteorier.
I indslag efter indslag blev anerkendt forskning underkendt, latterliggjort, vendt og drejet og fundet for let eller ligefrem kriminel.
Men var det ikke præcis den foragt og forhånelse, som mange af eksperterne havde mødt de seriøse entusiaster med?
Værst var det åg af reaktionær og meningsløs forskning, der på den måde blev lagt ned over de unge forskerspirer.
Magnus havde netop læst en indtryksresistent ung forskers udlægning af Gobekli Tepe - en artikel, han havde fundet på nettet.
En ung forsker, som næppe havde været på stedet og i hvert fald ikke fået noget meningsfuldt ud af det.
Fordi man havde fundet gribbe og afgnavede skeletter i gulvene, blev hele den rige og nærmest ufatteligt avancerede kultur med ét slag vendt til at være ”en kraniekult”.
Kraniekult!?
Magnus måtte gnide øjnene
en ekstra gang
, da han læste det.
Det var den slags volapyk, der for år tilbage havde drevet ham til at foretage sine egne undersøgelser.
Hvordan kunne man præsentere den slags som forskning?
Det var journalistik.
Og af den dårlige slags.
-	Jeg kan se, I har rapporten?
Abu Sidal pegede på rapporten, som Julie havde taget med og lagt på bordet.
-	Jeg tror, det er den, Andrea vil have mig til at fortælle lidt om.
Har I hørt om Hiawatha-krateret?
Magnus nikkede.
-	En halvanden kilometer stor meteor smadrede ned i den grønlandske indlandsis.
Den pulveriserede alt, alt, i en radius af 20 kilometer på en brøkdel af et sekund.
Med en fart på 60 kilometer i sekundet og en kraft som 47.000 Hiroshima-bomber bragede den ind i jorden.
-	Hvornår skete det?
sagde Julie.
-	For omkring 13.000 år siden.
-	Skotternes rapport om Gobekli Tepe talte netop om usædvanligt høje forekomster af platin i Grønland? sagde Magnus.
-	Og rapporten om Gobekli Tepe er skrevet uafhængigt af de forskere, der har gjort fundet på Grønland.
Og publiceret halvandet år før.
Det er da interessant, ikke?
Magnus nikkede.
-	Det kan godt være, at eksperterne ikke kan lide det, fortsatte Abu Sidal, - men vi har længe vidst, at krateret ville blive fundet.
Alle tegn var der.
Og syndflodsmyterne fortalte det.
-	Det, du siger, er, at det skete umiddelbart før anlæggelsen af Gobekli Tepe?
-	Ingen kan jo vide, om der er en sammenhæng.
Men det ser godt nok mærkeligt ud.
Et sådant monument på sådan et tidspunkt må også have været af monumental vigtighed.
-	Omvendt ligner det jo så også en clearcut case? sagde Magnus.
- Et krater.
Ødelæggelsen.
Dokumentationen af det.
Den fuldstændige samtidighed.
Hvad er der tilbage af overraskelser?
-Her skal I måske tale med skotterne?
sagde Abu Sidal.
Magnus nikkede.
Han drak ud, så på sit ur og rejste sig.
-	Og husk så at spørge til det, der ikke kom med i rapporten.
Magnus betragtede de oplyste pyramider, da han og Julie klædte sig af.
-	Hvad er der med mine øjne?
-	De er smukke, sagde Magnus.
-	Hold nu op.
Det der var lidt creepy.
regnen silede ned.
Der var varslet skybrud flere steder.
Og hun og Magnus løb spidsrod mellem pytterne, der allerede samlede sig i små søer i byens gader.
Hele Edinburgh sejlede i vand.
Men efter hedebølgen i Europa var det ren luksus.
Julie kunne ikke lade være med at stampe i pytterne, lige før de gik ind, så hun sjoskede rundt med vand i skoene.
Bevisbyrden var overvældende.
Tankerne hvirvlede rundt i hovedet på Julie.
Fundet af Hiawatha-krateret på Grønland, fundet af aftegningen i Gobekli Tepe af asteroiden eller meteoren, der ramte, gav en helt ny forståelse af oldgamle grottetegninger som fuldfærdig astronomi og menneskelig intelligens.
Julie havde på hele flyveturen siddet dybt begravet i en netudgave af Rappenglueck, som Magnus havde læst som ung, om hulemalerierne og deres skjulte astronomi.
Hvor langt strakte det sig tilbage?
Hvor længe havde mennesket haft den intellektuelle formåen?
- Vi har taget fejl.
Helt fejl.
Det morede Magnus at se hende så opslugt, og han fattede ikke, hvordan hun magtede det.
For 12.980 og igen for 11.600 år siden blev jorden ramt af en meteor eller en asteroide.
Det kunne ske igen.
Det ville ske igen.
Som forskningen langsomt afdækkede fortiden, stod jorden mere og mere perforeret tilbage.
Der havde været masser af nedslag.
Masser af eksplosioner på den ellers så tilsyneladende fredelige jord.
Spørgsmålet var: Hvornår?
Årstallene passede nøjagtigt med tidspunktet for en relativ massedød -ikke mindst blandt store nordamerikanske pattedyr.
Kun ni ud af 35 af
megafaunaens arter overlevede.
Det var denne spekulative begivenhed, som fantaster og dubiøse forfattere, forfejlede videnskabsmænd, i årevis havde fantaseret om.
Nu var den virkelighed.
Magnus meldte deres ankomst i receptionen.
-	Hvem er det nu, vi har en aftale med?
-	Marcus Rodden, sagde Magnus.
det lidt hyggeligt gnaveragtige, der var over Marcus Rodden, stod i stærk kontrast til det, han sagde:
-	Torsdag den 26. juli 2019 fløj en asteroide på mellem 57 og 130 meter i diameter lige forbi jorden.
Den havde ikke lagt jorden øde, men der havde været nok at bekymre sig over.
Han så op med forventningsfulde øjne.
Fra hans uldtrøje, der fuldendte forestillingen om et sympatisk, loddent væsen, stod en mild duft af tobak.
Da reaktionen udeblev, rykkede han hurtigt rundt på bordets papirbunker, betragtede dem med store øjne og fortsatte:
-	Kraften ville have svaret til 30 gange atombomben over Hiroshima.
Hvad endnu værre er: Den fløj forbi i en afstand af kun 73.000 kilometer, hvilket i astronomiske termer nærmest er en fuldtræffer.
Og vi opdagede det først få dage før.
-Men det er jo ikke første gang, det er sket?
-	Nej, alle husker nok nedslaget, der blev filmet over Rusland, sagde Marcus Rodden og gned som en præriehund de små hænder foran sig.
-Men de talrige andre tilfælde med større eller mindre fragmenter har vi en tendens til hurtigt at glemme igen.
Så er der, hvis man går længere tilbage, selvfølgelig Tunguska og et par andre, som har sat sig historiske spor.
Flere gange har forfærdelige forudsigelser også vist sig ikke at holde stik med nye beregninger.
Det, som ingen vil fortælle - eller for alvor fatte - er, at vi er chanceløse.
At vi har fået styr på en hel masse sten i rummet, men at det slet ikke er dem, vi bør frygte.
Den sten, vi skal frygte, er den, vi ikke kan se, ikke kan forudsige, ikke kan gardere os imod.
På den måde er vores situation ikke nævneværdigt anderledes end dinosaurernes.
-	På nær at vi faktisk ved det?
-	Nemlig.
-	Hvor slemt ser det ud?
-Faktisk ser det ud, som om vi er på vej ind i en sværm.
-Du har skrevet om det, Magnus.
Er det ikke mærkeligt?
-	Om hvad?
-	I en af dine sidste bøger.
Du skriver om Hiawatha?
-Jeg skriver om en tegneseriefigur.
Det har intet med hinanden at gøre.
Magnus skævede bistert til hende.
Hun var overstadig.
Det var naturligvis positivt, at hun var så engageret, men nu håbede han bare, at hun forstod, at hun ikke skulle begynde at spørge til svirrefluerne.
Han havde dårligt nået at tænke tanken til ende, før det plumpede ud af hende:
-	Hvad med svirrefluer?
Den skotske forsker så forbløffet på hende.
-	Tænker du på udbrud af plager og den slags?
Egyptens syv plager?
Julie nikkede.
-	Der sidder andre forskere og studerer den slags.
Ved den store tsu-nami i Asien blev det jo åbenbart, at dyr kan sanse ting, vi ikke opfatter.
Vi ved, at de cirka fire-seks timer før vulkanudbrud og jordskælv reagerer kraftigt med fintfølende sanser, som vi ikke er i besiddelse af.
Da Etna gik i udbrud fra 2012-2014, og da det centrale Italien blev ramt af jordskælv i 2016 og 2017, fik forskerne beviser på, hvad kinesiske lærde vidste allerede for 3.000 år siden:
Dyr kan mærke temperaturændringer, gasudslip og smårystelser, som altid er forbundet med vulkanudbrud og skælv.
Og de kan det bedre end noget måleudstyr.
Man iagttog eksempelvis, hvordan får og geder forlod Etnas skrænter og søgte til steder med høj vegetation - det vil sige områder, som næppe ville blive ramt af lavastrømme.
Er der rapporter om insektsværme af nogen art?
Magnus rystede på hovedet.
-	Det er bare en teori, vi forfølger.
Det er for tidligt at sige noget om.
-	Sig endelig til, hvis I observerer noget, der kan have interesse.
Det er indlysende, at hvad vi længe afskrev som myter og fabler, nu ser ud til at have et mere solidt faktisk grundlag.
Syndfloden, myten om Atlantis.
Myterne, der går igen i alle kulturer.
Alle kulturer.
-	Men rapporten om Gobekli Tepe er jo offentligt tilgængelig.
Jeg forstår ikke, hvorfor denne viden er så farlig.
-	Rapporten fremlægger det, vi mener er korrekt.
Og det, vi kan vise.
Men der er ting, vi har skrevet, som ikke er publiceret.
-	Hvorfor ikke?
-	Frem for alt vil vi ikke skabe panik.
magnus rømmede sig og bad Rodden om at uddybe.
Han rejste sig i det misundelsesværdigt ryddelige kontor og bevægede sig hen til vinduet, hvor han kastede et blik ned på universitetets parkanlæg.
-	Tilsyneladende kan store kometer destabiliseres og trænge ind i det indre solsystem.
Det sker, når de fragmenterer på grund af solens protu-beranser, uddunstninger, solvinde og rummets gravitationskræfter.
Fragmenter varierer meget i størrelse.
Der kan være tale om små korn.
Men også om meget store stykker.
Over tusinder af år vil disse fragmenter danne en ring, et kredsløb, omkring solen, der er meget uensartet.
Hvis vi er rigtigt uheldige, vil jordens omløb
krydse denne nye ring på et meget skidt tidspunkt.
Det vil resultere i meteorregn, som vi kan nyde på himlen i efterårsmånederne.
De fleste kometer vil være små og brænde op i atmosfæren.
Andre vil overleve turen gennem atmosfæren og vil lyse op med en lysstyrke som fuldmånens skær.
Og af og til vil stykker være så store, at de overlever turen og resulterer i katastrofale nedslag.
Et meget afgørende aspekt ved dette er, at opbygningen, udviklingen af disse fragmentationsdannelser og møder med jordens kredsløb, kan tage titusindvis af år.
Det vil sige, at der går lang tid, før der er ryddet op.
Med andre ord kan man forvente, at jorden har en langt højere kollisionsrate end før antaget.
Victor Clube og Bill Napier her fra instituttet har i ’The Cosmic Serpent’ overbevisende redegjort for de oversete tilfælde, hvor det formentlig allerede er sket.
Babylonierne førte jo glimrende journaler om den slags.
Når man læser dem korrekt.
-	Hvad er det, der ikke er med i rapporten?
-	At vi efter alt at dømme befinder os i en periode med et sammenhængende, vedholdende bombardement netop nu.
Synderen er formentlig kometen Encke.
For 20-30.000 år siden trængte den ind i vores solsystem.
Encke suser nu sammen med en masse andre sten rundt om solen i et kredsløb på lidt over tre år.
Gennem alle disse år er der opbygget en hel lille hær af sten, som resulterer i meteorsværmene de sydlige og nordlige taurider i henholdsvis oktober og november.
De færreste ved det, men faktisk bliver vi ramt hver eneste dag.
Og deres dagslys-modsvar, beta-tau-riderne og zeta-tauriderne i juni og juli.
På grund af præcessionen i peri-helion, tætteste afstand i omløbet, for disse kredsløb vil jorden ramme ind i massive koncentrationer af kosmiske sten cirka én gang hvert 6.000 år.
-	Og det er nu?
Han nikkede.
-	Problemet er, at vi vil se mere og mere af det.
Flere og flere nærkontakter.
Og vi vil også møde asteroider, der er større endnu.
Magnus forklarede, at han ville skrive en artikel om det til det danske arkæologiske magasin Skalk, og at han havde en aftale med Illustreret Videnskab.
Det var naturligvis løgn fra ende til anden.
Og at han nok skulle undgå at skræmme folk fra vid og sans.
-	Hvad er ønskescenariet?
-	For at være helt ærlig: at vi bliver ramt.
Ikke dødeligt såret.
Men alvorligt nok til, at folk endelig fatter, at det er alvor.
-	Hvad gør du, når du går hjem hver aften? sagde Magnus.
-	Jeg krammer mine børn og siger, at jeg elsker dem.
Men ser jeg længere ud over en enestående flom af selvhøjtidelige og magthaveriske politikere, tænker jeg: De har sgu ikke fortjent bedre.
Uden for bygningen trak Magnus jakken op over hovedet og forsøgte at dække for Julie også.
-	Tror du, de har ret? sagde hun.
-Jeg ved det ikke, sagde Magnus.
- Men jeg ved, hvor vi skal hen i morgen.
Firenze, 1418
”et sted alene”.
En veldefineret iagttagelsesposition.
Dette var en forudsætning.
For den lineære afstandsmarkering i kraft af den gradvise formindskelse af genstandenes indbyrdes størrelse ind i et billede eller i et landskab.
Ind i rummet.
En dag stillede Brunelleschi sig inde midt i Santa Maria del Fiores midterportal omkring 35 meter fra dåbskapellet.
På et lille stykke træ malede han ved hjælp af en geometrisk konstrueret billedplan alt det, han kunne se fra sin position i perfekt perspektiv.
Domkirkens indgangsparti dannede en ramme om dåbskapellet, de omgivende gader, vaffelbagerne i Casa della Misericordia og et stykke af fåremarkedet - det var motivet.
I stedet for en himmel placerede han et stykke blankpoleret sølv, der skulle reflektere skyer, fugle og sollys på den virkelige himmel.
Midt i malepladen borede han et lille bitte hul, så man kunne se igennem pladen.
Dette punkt var det centrale forsvindingspunkt, hvor alle aftagende, parallelle linjer syntes at løbe sammen.
Donatello blev derefter anbragt nøjagtig på det sted, hvor Brunelleschi havde malet billedet, og skulle nu vende den malede side bort fra sig selv, føre bagsiden af det op til øjet og kigge gennem det lille hul.
I sin anden hånd fik han et nyt spejl, som han skulle holde ud i strakt arm og vende mod billedet.
I spejlet så han nu et sceneri - og han kunne ikke bedømme, om det var det virkelige sceneri, som han ville se, hvis han fjernede spejlet, eller om det hele var
en stor illusion, en perfekt spejlvendt gengivelse af den samme virkelighed.
Selv genskinnet i sølvet foroven var så virkeligt, flimrende af skyer og skiftende sollys.
Det var mageløst.
Donatello stirrede som alle andre med lige dele beundring og forbløffelse på de billeder, Brunelleschi frembragte.
Før Brunelleschi havde menneskenes frembringelser været som børns.
Flade, naive, uden sans for det rum, hvori de befandt sig og så tingene.
Brunelleschi alfortryllede rummet ved at isætte det magi.
De linjer for det centrale perspektiv, han havde opdaget, løb alle sammen i præcis det punkt, hvor beskuerens øje hvilede.
Med en ufattelig præcision.
Og en mægtig overtalelseskraft.
Og pludselig, som ved trolddomskunst, opstod der dybde på en plan flade.
Beskueren blev med ét bragt på afstand af det, han betragtede.
Suget ind i illusionen.
Men også anbragt distanceret og fokuseret stirrende på et tableau af ophøjet ro og harmoni.
Betragtende.
Studerende.
Lige så enkelt og indlysende det forekom Donatello, lige så ubegribeligt fandt han det, at denne indsigt, når nu Brunelleschi så generøst havde åbenbaret den, så længe havde kunnet unddrage sig den menneskelige erkendelse.
Disse tråde i rummet var lige så spinkle, lige så sarte og usynlige som en edderkops tråde - men akkurat lige så stærke.
Og Brunelleschi havde set dem.
Eller målt eller mærket sig frem til dem?
Elan vidste det ikke.
Donatello vidste kun, at de var en egenskab ved verden, som verden aldrig før havde kendt.
det var over midnat.
Edinburgh virkede næsten som en provinsby hjemme i Danmark, hvor alle var gået til ro.
Hun lagde Magnus’ manuskript fra sig og stirrede langt ud i luften.
Magnus sad ved bordet og arbejdede.
- Nu har jeg læst videre i dit manuskript, Magnus ...
Magnus rejste sig for at hente en blyant.
- Jeg ændrer det.
Hun behøver ikke hedde Julie.
-Det er ikke det, sagde Julie.
- Hvem siger, at jeg så svirrefluen?
Hun trak ham væk fra bordet.
-	Ja, til at begynde med hævdede du det jo selv?
Hans ironi prellede af på hende.
-	Nej, jeg mener: Hvad hvis jeg så den - men hvis den også så mig?
Du skriver om grækerne, der troede, at lyset strålede fra øjet.
Han var dybt optaget af arbejdet ved skrivebordet og tog det ikke alvorligt.
-	Du siger, at noget stråler fra dine øjne?
-	Der er ingen anden forklaring.
Han lagde armene på bordet og så på hende.
-	Hvad er det, du vil sige?
- der er ingen forskel, sagde Julie.
- På fluen og lyset.
Måske ser fluerne noget, vi ikke kan se?
Hun citerede fra Magnus’ manuskript: ”Som aborigine sanglinjer slyngede de perspektiviske linjer sig i rummet for øjnene af alle, gennem århundreder i monumentale bygningsværker, i alle nære og fjerne ting søgte de mod deres forsvindingspunkter og skjulte dermed også en sandhed om verden, for selv om de var synlige for alle, unddrog de sig erkendelse, indtil Brunelleschi i 1400-tallet brød koden og omsatte dem til regler og ikke mindst kunst, der kom til at ændre verden for bestandig.
Uden disse opdagelser ingen Descartes, Kant, Newton, Ørsted eller Bohr.
På samme tidspunkt som det af Kopernikus blev erkendt, at solen ikke var en drabant, der kredsede omkring jorden og mennesket som det egentlige centrum, blev det indset, at lyset ikke, som Euklid og grækerne forudsatte, strålede fra menneskets øje, men derimod udefra og ind.
”Du har skrevet det, Magnus.
-Jeg ved det.
Men jeg ved ikke rigtigt, hvad det betyder, om det betyder noget.
Da jeg skrev det, syntes jeg, det lød godt.
Rigtigt.
Men formentlig var det ikke engang Brunelleschi, der i virkeligheden kom først med perspektivet.
Men han tog den ligesom.
Lorenzettis sidste arbejde, ’Annunciation, fra 1344, indeholder faktisk brug af linearperspektiv.
Det er ikke perfekt, men diagonalerne langs gulvet skaber dybde.
Sådan er det jo med alt.
Nogen er de egentlige ophavsmænd, men bliver nærmest skrevet ud af historien, mens andre bliver krediteret for opfindelser og fund.
Darwin og Wallace?
Listen er endeløs.
-Du lyder så opgivende, Magnus?
- Jeg tror bare, jeg er træt.
Og så føler jeg mig måske lidt overmandet af det hele.
Efter mødet med Marcus Rodden kan jeg godt være lidt bange for, at vi fokuserer for meget på kødløse dage og sommerdiskussionerne om korte eller lange bukser i arbejdstiden, mens en eller anden stor bøf af en asteroide suser gennem rummet, og vi er fucking snothjælpeløse.
Magnus var dybt optaget af at støvsuge nettet og var ved at udarbejde en oversigt over kosmiske nedslag.
Både de fortidige og de forventelige.
Han håbede at finde en eller anden forbindelse til Julies akvarel.
Og selv om han havde sine tvivl, mente han stadig, at forklaringen skulle findes i tallene.
En eller anden form for tal.
Mest fordi der så var noget konkret at forholde sig til.
Han arbejdede mest med Det Europæiske Rumagenturs (ESA’s) liste over rumobjekter, der kunne kollidere med jorden.
Listen var på næsten 1.000 sten.
Stenene var rangordnet efter sandsynligheden for en kollision.
Men hvad var forbindelsen til Julies akvarel?
Hvor var tallene?
Han brød sig ikke om, at de famlede i blinde og ret beset ikke anede, hvad der foregik med dem som hovedpersoner.
På et tidspunkt overvejede han, om de simpelt hen skulle kontakte Monika og afkræve hende en forklaring.
Når han indimellem tænkte det hele igennem, faldt det ham også ind, at nogen pludselig ville slå en stor skoggerlatter op, samtidig med at en masse mennesker ville vælte ind og råbe: Surprise, surprise!
Så vanvittig var deres situation, når han tænkte over den.
Som ung havde han læst Umberto Ecos ’Foucaults pendul’ med den groteske slutning, hvor alverdens sindrige gåder og koder viser sig at være indholdet af en middelalderlig huskeseddel, og den løsning var også faldet ham ind: at de simpelt hen var helt på vildspor.
Samtidig skævede han til det tændte
tv.
Han havde fulgt nyhedsstrømmen nøje, efter de indledte deres flugt.
At der ingen international arrestordre var udstedt på dem, tog han som et tegn på, at deres teori fra starten havde været rigtig.
At mordene ikke blev omtalt, og at der ikke var udstedt efterlysninger af de to kvinder, tog han også som et tegn på, at de umuligt kunne have været almindelige civilister.
-	Du lader det gå for langt ind, Magnus.
Jeg synes, det er spændende.
Men jeg bliver for deprimeret, hvis jeg skal tænke på det hele tiden.
-Men hvad hjælper det at redde en trompetfisk, der har spist så meget plastic, at den er begyndt at puste bobler, hvis det hele alligevel er overstået på et splitsekund?
Hun gik hen til bordet og slog armene om ham.
-	Du arbejder for meget.
Hun rakte hånden frem.
- Kom nu med hen og hør min lille teori.
Modvilligt lod Magnus sig trække væk fra bordet.
Afbrydelser midt i ufærdige sætninger.
Han hadede det.
Og han kunne mærke, at han havde svært ved at koncentrere sig.
Og ikke kun, fordi Julie yndede at sove nøgen.
-Der findes ingen blå øjne.
Se på mig, Magnus.
Hun så en smule anstrengt på ham.
-På mine øjne.
Der findes ingen blå himmel.
Guld-hvepseslægten Chrysis, meget smuk, er ikke blå, den har ingen farver, faktisk har den alle farver, men den er på en måde helt gennemsigtig og umulig at fiksere.
Ligesom blå øjne, der slet ikke er blå, men pigmentfrie og gennemsigtige.
Verden har ikke andre farver, end dem vi ser.
Og læser ind i den.
-	Hvad fabler du om?
-	Øjnene.
Blå øjne er en genetisk defekt.
Vi får hele tiden beskeder om mine øjne.
La patronne på restauranten, der siger, at man ser det i øjnene.
Abu Sidal.
Monika, der siger, det er noget, jeg har.
Hvad er der med mine øjne, Magnus?
Se på dem.
-	De er smukke.
Og de er blå.
-	Himlens blå er en illusion.
Når vi ser på himlen, vil det lys, der når vores øjne, være det blå lys, fordi det er molekylerne gode til at sprede.
Derfor ser himlen blå ud.
Ved du, hvad jeg tror?
Jeg tror, at grunden til, at jeg ser ham, er, at jeg skal forhindres i at se noget andet.
FORHØRET
- Når du så desperat søgte efter svar, var det så, fordi du intet havde fortalt hende på dette tidspunkt?
-Dm hvad?
-	Dm dine mærkelige og hemmelige sysler og dine mystiske venner?
-Det havde jeg jo tænkt mig.
Oer var ingen vej udenom.
-	Men egentlig havde du helst undgået det?
-Var du i virkeligheden selv lidt bange... for at give slip?
-	Jeg tror, det er meget menneskeligt.
At søge efter et holdepunkt.
Noget fast og urokkeligt.
Noget konkret.
-	Men sådan er verden ikke indrettet, vel Magnus?
Hvordan kunne du i øvrigt få tanken om, hvor I nu skulle hen, før I fik talt om det med øjnene.
Magnus smilede.
-	Fordi jeg var ved at få en mistanke.
-Dm at nogen eller noget legede med dig?
Magnus nikkede.
-	Men denne nogen eller noget kunne jo så også have plantet mistanken i dig?
Så du ikke kunne være sikker på, om det vitterlig var din egen mistanke, eller om det var en, nogen eller noget ønskede, du skulle få?
-	Det er hele tiden et vilkår, ikke?
Man må gå med intuitionen.
-	Når en vågnende hjerne forkaster reduktionen og fremhæver intuitionen, glemmer samme hjerne, at det er reduktionisten, der i øjeblikket arbejder.
-	Godt sagt.
-	Forhåbentlig.
For det er noget, du selv har skrevet.
- jeg tror i virkeligheden, at kernen i mine problemer ligger i din formulering, sagde Julie.
- Ser vi?
Eller bliver vi set?
Den græske antagelse om lyset fra øjnene.
Den, man har grinet af i så mange år.
Grækerne mente, at lyset kom indefra.
Hvad hvis det gør?
Hvad har de rodet efter, da jeg var indlagt?
-Men det ved vi jo, det ikke gør?
-Men der er så meget, vi ved, som alligevel viser sig ikke at passe.
Hvad nu, hvis nogen ved noget, vi ikke ved?
Magnus forsøgte at knibe udenom.
Men hun insisterede:
-	Vi ved, jeg har set en svirreflue.
En svirreflue, der sidst blev set for over 10.000 år siden.
Jeg har malet den.
Den er ikke længere hemmelig.
Ingen har forsøgt at destruere billedet.
Så det er interessant, men næppe forklaringen på, at nogen er efter os.
-	Så er vi tilbage ved akvarellen, sagde Magnus.
Julie kunne se på ham, at han havde fået et lyst indfald.
- Hvordan maler du, Julie?
-	Jeg er ikke med.
-	Ja, du maler næppe ved hjælp af Newtons lysfarver?
Spektralfarverne?
-Jeg ved, at Newton havde ret i sin antagelse om lyset.
Men jeg ville ikke kunne male ét enkelt billede med brug af hans viden om lyset.
Hvis jeg derimod vender mig mod Goethe og de store mestre, får jeg en masse håndgribeligt at vide om lysets og ikke mindst skyggernes væsen.
-	Matematikken forklarer aldrig noget, sagde Magnus.
Han nød at sige det.
- Ikke i sig selv.
Den er en beskrivelse af metoden.
Vi opfandt den ikke, vi fandt den.
Den er verden iboende.
Den har ført verden frem til, hvor vi er i dag.
Men tallene er ikke det hele.
Jeg har ledt og
ledt.
Efter tal.
Men er der andet?
Noget, vi endnu ikke har fundet?
Mønstre?
-	Som vel i sidste ende også kan reduceres til tal?
De stod begge bøjet over akvarellen.
At stirre på svirrefluer var som at stirre på Escher.
Var det gul plet på sort, var det sort fugl eller hvid?
Hvor holder den ene op?
Hvor begynder den anden?
Der var en historie indfoldet i en anden indfoldet i en tredje.
I virkeligheden viste hans matematiske billeder mest dimensioner.
Magnus vandrede frem og tilbage over gulvet.
-	Hvad er der med dine øjne?
-	Har de tænkt sig at stjæle dem?
-	Nej, du er nødt til at være i live.
Det er mig, der kan undværes.
Derfor skød de efter mig i Tyrkiet.
Jeg er bare i vejen.
-	Åh, Gud.
-Men det er ikke kun det.
Det kan ikke være dine øjne i sig selv.
Dem har de brug for at få scannet.
Måske nåede de det ikke.
Derfor må det nødvendigvis være noget, disse øjne har set.
-	Monika nævnte noget med parietallappen, men det gav ingen mening.
-	Og så er vi tilbage ved svirrefluen.
-	Og akvarellen.
Det er noget med tegningen.
Noget i den.
Det eneste samlende element er dig.
Svirrefluen og akvarellen.
Du står i midten af det.
Du forener de to.
-Det er jo bare en akvarel.
-	Hvordan maler du? sagde Magnus.
-	Det er for langt ude, Magnus.
-	Vi har også for længst passeret alle mine metafysiske grænser.
Hvordan maler du?
-	I meget tynde lag.
Lavering efter lavering.
-	Du grumser det ikke sammen?
-	Nej, det er vigtigt at lade de enkelte lag tørre.
For at få den størst mulige transparens.
-	Bingo, sagde Magnus.
- Hvor lang tid tager det at lave sådan en?
-	Det tog en nat at lave den.
Plus en nat til detaljer og finpudsning.
Men det er vel og mærke efter skitserne og planlægningen.
-	Hvor mange penselstrøg har du lagt på, vil du tro?
-	Det er umuligt at sige, sagde hun.
- Du har selv set mig arbejde.
Mange.
-	Sløjfer, sagde han.
- Selv en idiot som jeg, der ikke har dine evner, bliver indfanget af den.
Der må være noget gemt i den, som vi ikke kan se.
Og ikke forstår.
-	Sløjfer?
-Du har fortalt, at du er inspireret af Escher.
Der er tre prominente personer, der har begået sløjfer i deres værk, der har ændret verden.
Escher, Gødel og Bach.
Herregud, der blev engang skrevet en berømt bog om det.
Douglas R. Hofstadters ’Godel, Escher, Bach: et evigt gyldent bånd’.
-	Så jeg har lavet et gyldent bånd’?
Han pegede på akvarellen.
- Der er jo næsten ikke andet end gyldne bånd.
Han så tankefuldt frem for sig: - Lagene danner en sløjfe.
Escher skaber det tredimensionelle og tilsyneladende umulige.
-	Hvor langt kom du med dine tal?
-	Ingen vegne.
Jeg fandt syv svirrefluer, tre ... det er lige meget.
Det kan vi ikke bruge til noget.
Jeg kan få alle mulige talkonstellationer frem, men ikke noget der giver mening.
Du siger, at du så noget stige op fra tegningen?
-Vi kan ikke regne med mig, sagde Julie.
- Jeg ser ting, der ikke er der.
-	Det er sløjferne, paradokserne.
Det er dem, der genererer ny indsigt.
Hos Bach, hos Godel og hos Escher.
- Hvad gør vi nu?
-	Tager tilbage til Danmark.
Tror du, du kan sove lidt?
-	Enlil.
Jeg er begyndt at høre ordet Enlil, når jeg sover.
Enlil kunne ikke sove for larmen af mennesker.
Derfor gik guderne med til at udslette menneskeheden.
Sådan tænkte han.
Men han sagde det ikke til Julie.
Han rømmede sig bare og konstaterede:
- Så er vi stadig i Sumer.
I Mesopotamien.
Han kyssede hende.
Og satte uret.
Så slukkede han lyset.
det var sommer i Svendborg.
De indlogerede sig på hotellet tæt på havnen og pakkede ud.
Derefter guidede Magnus hende hen til et værtshus i centrum af byen.
Ejeren kom hen til bordet og hviskede Magnus noget i øret.
Ti minutter senere gjorde Magnus tegn til, at hun skulle komme med.
Ved siden af toiletterne bankede han på en dør, som Julie ville have troet, var døren til et lille depotrum.
Den blev åbnet, og de forsvandt i væggen.
Efter at have gået ad en lang gang, hvor belysningen var svag og rødlig som på et billigt bordel, nåede de en ny dør.
En ung mand med søvnige øjne og dreadlocks åbnede og viste dem ind i et stort lokale med computere, printere og storskærme.
Bag en computer sad kontorets anden ansatte.
En lidt kraftig, ældre mand med små, runde briller og et stort tali-banskæg.
På bordene flød det med chipsposer og colaflasker, og Julie spekulerede på, hvordan der mon ville lugte i lokalet, der var helt uden vinduer, havde det ikke været for et stort, centralt udsugningsrør.
- Hvem er de mennesker?
Julie hviskede.
Afdelingen, Sektionen, hed UU.
Urimelige Usandsynligheder.
De to mænd hed henholdsvis Steven Springborg og Joe Lorentzen, men blev aldrig kaldt for andet end Springer og Logo.
Magnus satte hende hurtigt ind i omstændighederne.
-	Vi tør ikke bruge ordet tilfældighed, sagde Springer.
- Vil nødigt pisse nogen af.
-	Hvad er det helt præcis, I forsker i?
-	Det ligger lidt i navnet, synes du ikke?
Vi forsker i de kendte tilfælde, hvor folk kommer ud for urimelige usandsynligheder i deres liv.
Ting, der ikke kan bortforklares matematisk som statistisk sandsynlige.
Han så, at Julie var forvirret.
-	Føler du dig nogensinde distraheret?
-	Distraheret?
-Når du laver det, du laver?
Finder arter?
Når du er lige ved at finde noget spændende eller nyt eller sjældent?
Hun grublede lidt.
-	Det er nok sket.
-Men du skriver det ikke ned?
Du husker ikke, hvad du næsten eller måske så?
-	Der kommer ikke rigtigt noget ud af at ærgre sig bagefter.
Og øjeblikket er jo forpasset.
Nej, jeg prøver vel egentlig bare at glemme det.
-	Det er sådan, det fungerer.
-	Hvad fungerer?
-	Systemet.
Spiller du?
-	Spiller?
-	På heste?
Lotto?
I Tivoli?
Kortspil med vennerne?
Hun rystede på hovedet.
-	Godt.
For du vil heller aldrig vinde.
Hun protesterede.
-Jeg har da spillet.
Og vundet.
-	Hvor meget?
Kæmpe beløb?
Det, du ville?
Store beløb, man kun kan drømme om?
-Jeg var tæt på i lotto engang.
Havde seks ud af syv tal.
-	Tæt på.
Det er det, jeg siger.
Du vil aldrig vinde.
Aldrig vinde den store gevinst.
Magnus dér vil heller aldrig vinde.
Det er spild af penge.
-	Hvordan kan du være så sikker?
-	Det er sådan, systemet fungerer.
Vi ved ikke hvorfor.
Men sådan fungerer det.
Julie betragtede Magnus, da han gik mod det tilstødende serverrum, hvor maskinerne var boltet fast til gulvet.
Selv computerne var fastgjort til bordene.
Overalt var der låse.
Kraftige låse.
Væggene var beklædt med kobber og aluminium.
-	Hvor kender I Magnus fra?
-	Magnus er en meget, meget klog mand, sagde Springer.
- Han er vores kontaktperson til en række af vores bedste og vigtigste kunder.
Han skaffer os smør på brødet.
Hun skulede tankefuldt mod Magnus, der færdedes helt hjemmevant i lokalet.
Så drejede hun ansigtet mod Springer.
-	Hvad er det egentlig, jeres algoritmer har fundet ud af?
-	Mønsteret, sagde han.
- Vi kan se mønsteret.
I menneskers liv.
-	Mønsteret?
Kan I se mit liv?
Hvad der vil ske?
Hvem jeg vil møde?
Hvordan jeg skal dø?
-	Har du nogensinde hørt frasen giv slip’ i dit liv?
Hun gøs.
Men valgte at holde det tilbage.
Magnus havde sagt det.
Andre havde sagt det.
Hun rystede bare på hovedet.
-	Sært, sagde han.
- Det vil du høre tre gange i dit liv.
Eller mærke.
Som en pludselig indsigt.
Eller som en opfordring.
Læg mærke til det.
Det vil ske før eller siden.
-	Hvor ved du det fra?
-	Det gør det for alle andre.
Nogle bemærker det ikke.
Nogle er ikke opmærksomme på det.
Julie så skeptisk på ham.
-	Hvilken sikkerhed har jeg for, at det, du siger, er sandt?
-Du tror på taksonomi, ikke?
Du tror på klasser, ordener, fænologi?
Du tror på videnskab?
Hun nikkede.
-	På hypoteser, observationer og beskrivelser af fænomener?
Men mest af alt på efterprøvelser.
Og forudsigelser?
-Du husker den spanske familie, der mistede deres barn, da barnet faldt i en 200 meter dyb brønd?
Vi forudsagde det.
-	Fordi parret tidligere havde mistet et barn?
-Det er mønsteret.
Gentagelsen er en del af mønsteret.
Men det er ikke det fulde og hele billede.
Du kender sikkert selv til mange historier.
En mor bliver voldtaget, det samme gør hendes datter.
På samme tidspunkt i deres liv.
En far kommer ud for en dramatisk omvæltning, og karrieren trues i en bestemt alder.
Det samme gør hans søn.
Uanset hvad han gør for at forhindre det eller komme det i forkøbet.
-Men der kan jo være tusind andre forklaringer på det?
-	Præcis.
Derfor interesserer vi os også for de mere spektakulære historier: det svenske ægtepar, der sammen med deres datter rejste til Cairns for der at blive ramt af en af de værste cykloner i Australiens historie, for dernæst at rejse videre til Perth, hvor de med nød og næppe undgik voldsomme skovbrande, for derefter at rejse til New Zealand, hvor de ankom, netop som et styrke 6,3 jordskælv ramte Christchurch.
Da byen og dele af landet mest af alt lignede en krigszone, tog de derefter til Japan, fordi de efterhånden trængte til lidt ferie.
-	Hvor de efter få dage oplevede det værste jordskælv i landets historie og en gigantisk og ødelæggende tsunami?
Han nikkede.
-	Statistisk kan det ikke lade sig gøre.
Vi har regnet på det.
Men det skete.
Hvordan forklarer man lige det?
-Men jeg er sikker på, der er en masse andre fornuftige forklaringer på de fænomener.
Ens barndom, opvækst, manglende tro på sig selv eller det modsatte, overmod, dårlig indflydelse, stoffer, alverdens ting.
-Det er en del af mønsterets væsen.
-	Væsen?
-Når du bliver distraheret, bliver du formentlig distraheret af et andet insekt, der også kunne være interessant.
Distraktionerne synes som regel helt tilforladelige.
Derfor afskriver vi dem som tilfælde eller uheldige sammenfald.
Fra dit felt må du også synes, det er mærkeligt, at der er så mange arter, vi stadig ikke kender og har dokumenteret, når hver dag åbenbarer nye, ukendte arter?
-	Som regel viser det nye sig at være kendt i forvejen.
-	Men ikke altid, vel?
Tit finder vi noget helt nyt.
Så længe vi ikke har facitlisten, kan det for den sags skyld være nye væsener, der pludselig er kommet ind i verden?
-	Ikke hvis man bekender sig til tankerne om evolutionen.
-	Og det gør du?
-	Naturligvis.
Og det, du siger, er, at jeg aldrig vil vinde i det store lotteri, men jeg kan godt være heldig at opdage en helt ny og ubeskrevet art?
-	Sådan fungerer det.
Kompensation, måske.
-	Kompensation
for hvad?
-	For ikke at have opdaget noget andet.
-	Som hvad for eksempel?
-	Noget, du ikke skulle opdage?
-	Som for eksempel hvad?
-	Du spørger om mere, end vi kan svare på på nuværende tidspunkt.
Du ved om nogen, hvor mange millioner af arter vi endnu ikke har opdaget.
Hvem er vi, der skulle hævde at kende noget om vigtigheden af rækkefølgen eller vide noget om, hvad der ikke må afdækkes?
Han rejste sig og gik hen til Magnus.
-	Har du den med?
Magnus rakte ham Julies akvarel.
-	Hvad leder vi mere præcist efter?
-Bare jeg vidste det.
I må lave farveseparering, løfte lag af i Photoshop og alt det andet software, I bruger, finde signifikante mønstre eller talrækker, hvis de er der.
Kort sagt: hele turen.
-	Det kan tage tid.
-	Det er der ikke noget at gøre ved.
-	Det vil blive dyrt.
-Det er der ikke noget at gøre ved.
julie og magnus sad på hjørnecaféen Jettes Diner og drak cafe latte.
- Du er en mand fuld af overraskelser.
Tror du på dem, Magnus?
-	Jeg håber da, at de får ret i noget, for de har ikke ret i det hele.
-	Hvad mener du?
-Hvem tror du, der finansierer det her firma?
-	En eller anden spiludbyder.
Et forskningsinstitut.
Hvad ved jeg?
-	Jeg finansierer det.
Jeg betaler dem.
-Du?
Han nikkede.
-Jeg interesserede mig for, hvordan det kunne være, at disse tilsyneladende arbitrære tilfælde overhovedet findes.
-	Men hvorfor?
-	Det startede egentlig med en undersøgelse af vinderchancerne i spil.
Man skal i udgangspunktet spille eksempelvis lotto hver uge i 16.000 år, før den store gevinst er der.
Chancerne er latterligt små, det ved vi jo godt.
Vi koncentrerede os ikke om sindrige systemer, der kunne forbedre chancerne.
Men vi sporede os derimod ind på endnu mere umulige odds.
Vindere, der ikke bare én gang, men flere gange havde vundet.
Her har videnskaben hidtil syntes tilfreds med at acceptere usandsynligheder.
At samme person har vundet flere gange, i nogle tilfælde op til otte gange, at samme familie har vundet flere gange, at samboende begge har vundet.
Alle sandsynlighedsmodeller bryder sammen over for disse eksempler.
For det kan ganske enkelt ikke lade sig gøre.
Og alligevel sker det.
Der er masser af andre eksempler.
-	Hvordan forklarer I det?
-Det er jo ikke sådan noget, der opstår fra den ene dag til den anden.
Det har været der hele tiden.
Du har bare ikke set det.
Det er omkring os.
Hele tiden.
Han havde ret i én ting.
Du vil aldrig vinde noget.
Jeg har set deres resultater og statistikker.
De passer.
De er uafviselige.
Endelig gik pråsen op for hende.
-	Du har vundet?
-	Mange gange, hviskede han og skottede forsigtigt til de nærtstående borde.
- Hvordan tror du ellers, jeg ville have råd til at støtte dem?
Næppe ved indtægten fra mine bøger?
-	Men jeg troede ...
Du løj ...
-Jeg har ikke løjet.
-	Du sagde, du havde en fransk boligopsparing?
At det var sådan, vi fik penge.
-Det har jeg faktisk også.
Men du havde da vel ikke troet, at man så hurtigt kan få has med det franske bureaukrati?
-Jeg ved ingenting om fransk bureaukrati.
-	Men det gør jeg.
Det er meget ... fransk.
-	De ved ingenting?
Magnus rystede på hovedet.
-	Og de skal heller ikke vide noget.
I forvejen har jeg været nødt til at jonglere lidt med data og kendsgerninger.
Du hørte selv, at jeg - officielt - aldrig har vundet.
De ved ikke, at det er mig, der finansierer hele foretagendet.
-	Hvad siger du til dem?
-	Jeg skaffer dem lidt kunder indimellem.
Når jeg af og til støder på ting, der bør undersøges nøjere.
Jeg skaffer også kontakter til firmaer, der skal have lavet noget alternativ statistik.
Det giver også lidt indtægter.
Så det er ikke ren tilsætning.
-	Jeg er målløs, sagde hun.
Han lænede sig ind over bordet og lagde hænderne på hendes.
-	Fra det øjeblik vi mødtes, stod det mig klart, at der måtte være en grund til, at netop vi to mødtes.
Du har helt sikkert nogle særlige evner, jeg ikke forstår.
Og jeg har helt åbenlyst et naturligt held, der ingen mening giver.
Men jeg kan ikke finde ud af forbindelsen.
Hvad og hvorfor er der noget, der forbinder os?
Julie brød sig ikke om hans ansigtsudtryk.
-	Frygter du det?
-	En smule, sagde han.
- Men mest er jeg forbandet.
-	Forbandet?
-	Ja, forbandet.
Rasende.
Frustreret.
Jeg bryder mig ikke om det forhånende i det.
Det er, som om jeg er en fucking robot.
Jeg egner mig ikke til at være rig.
Jeg har aldrig ønsket at være rig.
Men det er sådan en ting, man ikke kan dele med nogen.
Virkelig ikke dele med nogen.
For hvordan forklare, at det nu skulle være et problem?
-	Men kunne du ikke bare give pengene væk?
-	Det har jeg da også gjort.
Problemet er, at jeg ikke kunne affinde mig med min skæbne.
Og det er, som om det nu er min skæbne, at jeg skal lide, fordi jeg ikke vil affinde mig med den.
-	Det lyder kryptisk?
-	Branden.
Branden i Rosengården er ikke den første, jeg har oplevet.
Alle de oplysninger, vi indsamler, er vi nødt til at kopiere i afsindige mængder af kopier.
På nøgler, usb-stik, harddiske.
Overalt.
Jeg ejer flere ejendomme rundt omkring.
Det er ikke alle steder, jeg har oplevet brande, men det er ikke meget galt.
Og hvis ikke det er brand, er det jordskælv.
Eller mudderskred og oversvømmelser.
-	Så du siger, at nogen, noget, sidder og trækker i os som marionetdukker?
De sad i tavshed.
Julie havde brug for at fordøje alle oplysningerne.
Magnus studerede hende ængsteligt, fordi hun i hans øjne lignede en, der ledte efter den ting, han havde fortiet, der kunne forsvare et voldsomt raseriudfald.
Men Julie var ikke vred.
Hun var oprigtigt nysgerrig.
-	Er det det, du siger, Magnus?
Han så fast på hende.
-	Vi har talt om filmene.
De ting, vi begge har set.
Hun nikkede.
-	Har du nogensinde været i Malaysia? sagde han.
-	Det har du spurgt om før.
-Men det er heller ikke pointen.
Pointen er, at selv om du ikke har, så har du formentlig et udmærket billede af landet.
Fra nettet, fra film og fotos.
Fra ting, du har læst.
Da jeg var ung, så jeg film fra det ydre rum og troede længe, jeg havde set tv-billeder af det, til trods for at rumsonden Voyager 1 i 2013 for første gang forlod solsystemet.
Hvad jeg så, var en simulation.
Som blev en forestilling.
Og derefter et minde.
Sådan er vi mennesker.
Sådan er vores hjerner.
Vi lever i en fiktion i forvejen.
Vi elsker, vi lyver ...
-	...
Nogen gør ...
-	...
vi fortier, lader som om, gætter os til andres tanker, forestiller os andre liv.
Simuleringerne er os jo ikke ubekendte.
Vi næres af dem hver dag.
Steder, vi aldrig har besøgt eller vil besøge i vores liv, har vi klare billeder af i vores hoveder.
Vi kender folkeslag og landskaber fjerne steder, vi aldrig har besøgt.
Visse steder kender vi så godt på forhånd, at når vi endelig når frem til dem, er de faktisk ikke overraskende for os.
Duftene giver os naturligvis en anden og ny dimension, lyset og lydene måske også.
For det er altid noget særligt at være in situ.
Men mange steder kan vi faktisk opbygge en glimrende simulering af på forhånd.
Et helt andet sted i verden.
-	Hvad er pointen?
-Pointen er, at det sker netop nu.
Filmene, idéerne.
Det var aldrig sket for 20 år siden.
-	’
Westworld’ er en gammel film.
-	Det er sandt.
Jeg så den selv som ung.
Men hvad med de andre film?
Du ser film.
Så du har set film som 'The Truman Show’?
'Matrix-filmene?
’Inception’?
’Westworld’?
’Déjå Vu’ med Denzel Washington?
Fore-
stillingen om, at vi lever i en kulisse.
At vi er med i et spil, i en film, eller befinder os i en parallel verden.
Kieslowskis ’
Veronikas to liv’ ...
-	O.k., sagde Julie.
- Endnu en fra stumfilmens dage ...
-	Den vælger jeg at overhøre, sagde Magnus.
Julie lænede sig kælent ind over bordet.
-	Jeg tror stadig mere på, vi i virkeligheden er inde i din roman, Magnus.
En, du ikke har skrevet endnu.
En, du måske skriver nu?
-	Hold nu op.
-	Det ville da være romantisk.
Og jeg forstår ikke, hvor du vil hen med det hele?
-	At vi får disse tanker, fordi vi nu kan se det ske.
Før var det vanvittig fremtidssnak.
Nu ved vi, at det vil ske.
Ethvert liv er en bevidsthed, der vågner.
Og helheden er større end summen af de enkelte dele.
Vi kan se det, fordi vi selv er ved at blive sådan.
Blive som Gud.
-	Fordi vi er ved at skabe robotterne?
-	Præcis.
For en del år siden fremsatte den britiske biolog Francis Crick en teori om, hvorfor mennesker drømmer.
Crick vandt Nobelprisen for sin opklaring af DNA-molekylets opbygning.
Cricks idé var, at mennesker drømmer ikke for at huske, men for at glemme.
Selv om Crick ikke var søvnforsker, var det en ganske besnærende teori.
Det forklarede nemlig, hvorfor mennesker mister bevidstheden i visse faser af søvnen.
-	Ja, det kan jeg ikke så godt tale med om, sagde Julie.
Magnus fortsatte: - Det mest interessante er teoriens tilblivelseshistorie.
Var Crick kommet på tanken, hvis ikke computeren havde eksisteret?
Netop processen med at slette data for ikke at overbelaste systemet var jo helt analog med computeren.
På samme måde kan vi nu forestille os, at der muligvis ligger et design gemt bag alting.
En styrende hånd.
Fordi vi selv er der.
Med robotterne.
De er ikke længere en eller anden science fiction-fantasi, men virkelige.
-	Virkelige og skræmmende.
-	Det er derfor, vi kan hente oldgamle tanker frem igen.
Da tankerne første gang kom frem, døde de hurtigt igen, fordi ingen kunne forestille
sig det for alvor.
Det er en kollektiv bevægelse.
En svingning.
Sumererne sagde, at anunnakierne havde givet dem tallene.
De havde angiveligt vist dem, at hvis de brugte deres hænder, ville hemmeligheden åbenbare sig for dem.
-	Var det forkert?
-	Nej, men jeg tænker på hulemalerierne.
Længere tilbage endnu.
De afbildede hænder, hvor malingen er pustet ud omkring dem.
-Sådan gør man i alle børnehaver.
-	Det er en forsimpling.
Og sådan ynder vi at behandle fortiden.
Men eksempelbunken vokser, der viser, hvordan vi konstant overvurderer os selv og undervurderer, hvad vi er kommet af.
Skiven i Nebra, den græske computer, Antikythera-maskinen.
Tankerne om at gå ud og ind af virkeligheder.
Hulemaleriernes kompleksitet.
Den eneste grund til, at vi kan se det nu, er, at vi er så tæt på selv at kunne deltage i skabelsesprocessen.
Hvad nu, hvis det sker igen og igen, og vi bare glemmer det?
Fordi vi hele tiden bliver ødelagt?
-	Og alt, hvad man kan forestille sig, vil ske?
-Der er billeder af luftfartøjer på de egyptiske hieroglyffer.
De bliver naturligvis afvist af forskerne.
Leonardo da Vinci, der arbejdede med ubåde og fly.
Den danske digter J.P. Jacobsen.
I en af hans notesbøger er der et billede af et fly.
Tegnet over 30 år før det første fly gik i luften.
Det er alle vegne.
Anomalierne.
Ting, der ryger i skrotkassen, fordi vi ikke umiddelbart kan forklare det.
Museumslagrene bugner af kasser, hvis indhold ingen forstår.
Måske er det sket mange gange før?
-	Hvad er sket?
-	At vi har fundet og opfundet de samme ting.
Igen og igen.
Civilisationer ustandseligt slået tilbage til start.
-	Men du tror alligevel, at vi er et andet sted nu?
-	Måske.
At skabe noget fra bunden.
Til lemmer, til nyt liv, til robotter.
Vi er der næsten.
Og hvad vil der så ske?
Det, man kæmper med nu, er robotternes gang.
Menneskehedens store bedrift.
Det bipedale.
Menneskets gang.
Som i virkeligheden er ét langt kontrolleret ... fald.
Hjemme på hotellet gik Julie direkte hen til sengen og smed sig på den.
- Jeg kan ikke rumme mere.
Hun skød skoene af og lagde sig fuldt påklædt på sengen.
Hun rakte ud efter Magnus’ manus, der lå på natbordet.
København, 2017
SOMME TIDER forsøgte Julie at forestille sig, hvordan det havde været i den anden verden.
En verden før rummet.
Der bor et ungt par i en lejlighed overfor, og hun forestiller sig af og til, at de to, parret, måske befinder sig i den anden verden, hvor rummet endnu ikke findes.
Der er umiddelbart meget, der tyder på det.
Julie får af og til adgang til deres verden, fordi de aldrig trækker for, og det skyldes måske, at det ikke er nødvendigt med privatliv i en verden, hvor afstanden og mellemrummet ikke findes, men hvor alting er en helhed.
Hvordan mon de ser hende?
Hvis de altså ser hende.
For det, der umiddelbart slår hende, næsten som et aksiom, er, at det synes, som om den ene verden godt kan forestille sig en anden, men ikke omvendt, for der er kun den.
Den anden verden.
Måske er det, fordi hun har fulgt deres forelskelse i hinanden.
Der er ingen ratio i forelskelsen.
Kun vanvid.
Og blindhed.
I den anden verden fandtes rummet ikke.
Det var den verden, man fandtes i før.
Der fandtes intet mellemrum, for der fandtes intet rum til det.
I denne verden fandtes afstanden heller ikke.
Hvis
parret til højre i opgangen i huset overfor befandt sig i den anden verden, ville de sidde i et rum, de ikke begreb.
De ville ikke vide, at de kunne få den sorte skærm på væggen til at lyse ved at aktivere remoten, der lå på bordet.
Det svarer meget godt til hendes oplevelse af dem.
For så optagede er de af hinanden, at hun aldrig har oplevet, at de har haft tvet tændt.
Måske virker det ikke?
Bordets horisontale linjer følger de kun, indtil de brat stopper og tilsyneladende forsvinder.
De ser ingen stipuleringer i luften, der ligger i forlængelse af bordets kanter og trækker usynlige tråde dybt ind i rummet.
Og der er ingen tråde, der bærer, hvad hun en dag bevidner, da de parrer sig på bordet og leende falder ned på gulvet.
En dag sidder parret, der holder af at løse gåder, og krydsogtværser sammen (Det er også noget, de gør sammen.
Bvadrr!), bøjet over bordet derovre.
De sidder længe og funderer over en gåde, de tilsyneladende ikke kan knække.
Julie forestiller sig, at de sidder med et billede af en Necker- terning foran sig.
En tredimensionel illusion på en todimensionel flade.
En kasse, man kan se igennem, da der er trukket perspektiviske linjer frem.
Illusionen vil få to mulige kasser til at danse for beskuerens øjne.
De fleste vil se skiftevis den ene og den anden.
Det har gennem tiden interesseret perceptionspsykologien, om man ser den ene eller den anden terning, alt efter om man lader den ene eller den anden af terningens ortogonale flader være forsiden i kassen.
Men parret ser ingen af dem.
De ser et emblem.
Et ikon.
En diamantlignende ting.
En flad tegning på et fladt stykke papir.
Julie er sikker på, at de er enige om, at det er en interessant gåde, og at det er den sværeste, de nogensinde har stået over for.
For de kan ikke løse den.
Hun ved, de har været der.
Ponte Vecchio med dens tre buer over floden Arno.
Fået en bøde for at gøre deres hængelås fast.
For evigt forbundet i kærlighed.
Og kastet nøglen i floden.
Firenze, 1418
filippo brunelleschi forstod tidligt, at tiden og rummet ikke er noget eksisterende, som man kan undersøge og studere, men at de hver for sig er instrumenter, som man kan bruge til at studere det eksisterende med.
Donatello var med ham i Rom.
Næsten ti år tilbragte de sammen i de gamle ruiner.
Filippo, eller ”Pippo”, som Donatello kaldte ham, rendte rundt med sine stokke og instrumenter og målte op.
Donatello vidste for det meste ikke, hvad Pippo foretog sig, for han var hemmelighedsfuld og næsten lige så opfarende, stædig og arrogant som han selv.
Han vidste, at han kun havde én ting i hovedet: kuplen.
Kuplen, der skulle afslutte byggeriet af Santa Marie del Fiore.
Firenze var gennem 100 år blevet en af Europas rigeste og største byer med over 50.000 indbyggere.
Giotto havde for over 50 år siden tegnet domkirkens kampanile, klokketårnet, som med dets basrelieffer og flerfarvede marmorbeklædning endelig efter to årtier havde stået færdigt.
Med Santa Marie del Fiores udformning lidt derfra var det endnu mere monstrøst.
Den gamle, faldefærdige kirke Santa Reparata var udset til at blive ombygget for ad åre at blive en af verdens største katedraler.
Allerede 100 år før var grundstenen til den nye domkirke blevet lagt.
Og i et halvt århundrede havde der i den ufuldendte kirkes sideskib stået en ti meter lang model af den endelige katedral, sådan som en kunstner engang havde forestillet sig, at den skulle se ud.
Problemet, udfordringen, var den tænkte kuppel, der var af kolossale dimensioner.
Som dreng var Filippo Brunelleschi elev af Dante.
Donatello vidste, at han havde nærlæst ’
Den guddommelige komedie’ og var nærmest besat af at lave geometriske beregninger af Paradisets præcise dimensioner.
Men indholdet af hans mere subtile overvejelser og løsningsmodeller fortabte sig i de ko-deskrevne, kryptiske symboler og forbudte arabiske tal, han nedfældede af frygt for at blive kopieret.
De ni bueringe, som Filippo ville indføje i yderskallen af kuplen, mindede også om de ni cirkler fra Dantes '
Inferno’
.Helvede, hvor de ni kredse som i en tragt forsvinder ned mod
jordens indre.
En Helvedesstræbende kuppel.
Filippos Helvede hed marmor.
Marmor fra Carraras blændende hvide bjerge.
Men det kom først senere.
Da Brunelleschi indleverede sin tegning til Opera del Duomo, vidste Donatello, at de ville give ham opgaven.
For på det tidspunkt var Brunelleschi allerede berømt.
Beundret og sært frygtet.
Kendt viden om som manden, der havde opfundet perspektivet.
København, 2017
Der er kommet falske rum til, efter at rummet kom til verden.
Men i disse rum findes ikke kun løgne, men også sandheder.
Det er for eksempel ikke rigtigt, at tunge ting falder med samme hastighed som lette.
lirke i den virkelige verden.
Det er som scenen i Matador, lærer Andersen frysende på altanen, som alle, inklusive Julie, har set, men som aldrig er blevet filmet.
Eller den berømte slaglinje fra ’Casablanca’, hvor der aldrig siges det, som alle tror, men blot: ”Play it, Sam”.
I den virkelige verden falder tunge ting langt hurtigere til jorden end lette.
Det er på grund af luftmodstanden især.
Så hvad Galilei beviste, var kun en omstændighed, der gælder for rum uden luft.
Det betyder omvendt ikke, at rummet ikke findes.
Det rum, han skabte.
Det findes skam.
Det er et af de mange rum, der er kommet til efter det første.
Og selv om det, der foregår i det, intet har med virkeligheden at gøre, fik det stor betydning, enorm betydning, for den vestlige videnskab, for det havde samtidig alt at gøre med den virkelige verden.
Man observerede og eksperimenterede pludselig.
Og mange forsøg finder kun sted i et af de falske rum.
Og ikke mindst betød det, at matematikken nu kunne bruges i videnskaben.
Eln formidabel regnekraft var nu tilføjet verden.
I mange skolebøger og helt nye videnskabelige bøger om videnskab kan man læse om Galilei og hans fantastiske forsøg,
hvor han beviser faldloven.
Men i virkeligheden udførte Galilei aldrig eksperimentet.
Vi ved det fra et af de andre rum.
Vi ved det, fordi han aldrig selv nævnte faldforsøget, og fordi den tidligste beretning om det skyldes hans elev, Vincenzo Viviani, der først nedskrev det langt senere.
Og vi ved det fra mange af de andre tankeeksperimenter, som Galilei udførte - men kun i tanken.
Og vi ved, at han aldrig gik op i tårnet, aldrig smed kuglerne ud, for havde han gjort det, var han blevet til grin.
Og det vidste han godt.
Galilei udførte i stedet et tankeeksperiment: Antag, at tunge genstande falder hurtigere end lette.
Hvilken faldhastighed vil man så få, hvis man for eksempel bandt en tung og en let sten sammen?
På den ene side burde den lette sten bremse den tunge i sit fald, så de to sten tilsammen ville falde med en hastighed, der er lavere end den tungeste stens.
Men på den anden side var den sammenbundne sten jo tungere end den tungeste sten alene, og derfor burde den sammenbundne stens faldhastighed også være større.
Så med andre ord skulle den sammenbundne sten både falde langsommere og hurtigere end den tungeste af de to oprindelige sten.
Og det er et paradoks.
Og et paradoks, der kun kan løses, hvis man forestiller sig, at den tunge, den lette og den sammenbundne sten - og alle andre legemer for den sags skyld -falder med nøjagtig samme hastighed.
Og som Galilei udtrykte i faldloven:
hvor s er den faldne strækning, g er tyngdeaccelerationen og t er faldtiden.
At Galilei aldrig gik op i tårnet og kastede kuglerne ud, betød ikke, at de mange rums forbindelser i Julies hoved, startende med Brunelleschi og Paolo Toscanelli, dermed var forkerte.
For andre forsøgte, og Galilei eksperimenterede mange gange
med andre forsøg.
Men hvad han i tilfældet med de faldende legemer frem for alt gjorde, var at gå ind i det falske rum for at udsige sandheder om det rum, han netop havde forladt, og hvor visse ting vitterlig ofte var uforklarlige.
Julie sidder i vindueskarmen med bøgerne foran sig.
Hun tænker af og til over sine egne fantasier om parret derovre.
Hendes egen konstruktion.
Hendes egen historie.
Parret svigter hende denne aften.
Deres lejlighed henligger i mørke.
Sidst på aftenen rejser Julie sig og ringer til Therese.
-	Therese,
er jeg frigid?
-	Det ved jeg da ikke, hvorfor?
-	En eller anden kaldte mig "frigid” forleden.
-	Godt, han ikke kaldte dig "gravid forneden”.
Julie ler.
-Hvad laver I? siger hun.
-	Kigger i rejsekataloger.
Det bliver nok Grækenland.
-	Jeg vil til Firenze.
hun LÅ OG stirrede mod loftsventilatoren, der langsomt snurrede rundt.
Det var dybt.
En faldlov uden et fald.
Han havde endda indskrevet Firenze-scenen på forhånd.
Hun rullede om på siden og rettede en strittende pegefinger mod ham.
-Nu du er så klog, Magnus: På den ene side er de, vi, og videnskaben klar til at acceptere, at vi befinder os i en kulisse, lever i en simulation, der måske er skabt af en femårig snotforkælet unge, der kedede sig i sit alternative univers og derfor fik lyst til at se fortid og fremtid flyde sammen, men på den anden side ikke at en Gud kunne have skabt det hele.
Kan du ikke forklare mig, hvordan det hænger sammen?
-Jeg ser ingen indbyrdes modstridende elementer i det, du lige sagde.
Jeg vækker dig om en time.
julie lå OG lyttede til bruseren, da Magnus gik i bad.
Det lød som et ustoppeligt regnvejr.
Bare han ikke var faldet i søvn derude.
Engang havde hun midt om natten fundet sin egen far siddende sovende på toiletkanten.
Han havde vist drukket.
Magnus sad nøgen på gulvet i kabinen under det kolde vand, der væltede ned og splintrede på hans hoved i kaskader, da hun gik derud.
Han døjede forfærdeligt med varmen.
Han hørte hende ikke, da hun trippede hen over gulvet, og så ikke op.
Han så træt ud.
Hun fik ondt af ham, men lod ham være.
Han hørte hende, da hun forsøgte at snige sig ud igen, og så op.
-Jeg har det næsten, som om det er mig, der hele tiden sover.
Bliver du aldrig træt, Magnus?
-Jeg får min nattesøvn.
Du skulle prøve det.
Julie sendte ham et vrængende smil.
Hun kastede et blik på de papirer, han arbejdede med, og på skærmbilledet af computerens lange fil.
Han havde holdt en del for sig selv, kunne hun konstatere.
Stakken på bordet var allerede høj.
Ustandseligt havde han klippet og klistret og understreget.
Med frenetisk energi.
Hun løb udklippene igennem og fik helt ondt af ham.
Hans hoved måtte være ved at brænde sammen.
Julie fik øje på billedet af et cirka 5.000 år gammelt motiv fra den danske stenalders lerkarsdekorationer.
To øjne omgivet af kraftige øjen-brynsbuer, der stirrede mod beskueren fra lerkarrets side.
I en ellers bil-ledløs dansk stenalder dukkede der pludselig et ansigt op, der mindede om hendes dæmon.
Stirrende øjne, markant store øjenbryn.
Hun stirrede hypnotiseret på motivet.
Midt mellem dekorationer, skraveringer, vandrette bånd, udfyldte trekanter, romber og zigzagbånd.
Dér sad han.
Som gamle bygningers vandspyer.
Eller som en kimære.
Som en satan.
Hun kom til at tænke på filmen 'Katastrofernes mand’ - om en sortklædt mand, der uforklarligt var til stede ved store katastrofer i menneskehedens historie.
Hun satte sig og lod fingeren løbe ned over skærmen.
Det så frygtindgydende ud.
Fundet af Hiawatha-krateret på Grønland, fundet af aftegningen i Go-bekli Tepe af asteroiden eller meteoren, der ramte, en helt ny forståelse af grottetegningerne som fuldfærdig astronomi og menneskelig intelligens.
Dæmonen, hendes dæmon, overalt, til alle tider.
For omkring 13.000 år siden smadrede en asteroide sandsynligvis ind i jorden og udslettede en lang række dyrearter.
Af de 23 store nordamerikanske megaarter overlevede kun de fem.
Hun læste videre og klikkede på Magnus’ hyperlinks.
Der gik lidt over 1.000 år.
Og så skete det - formentlig - igen.
Denne gang måske over havet.
For virkningen og sporene efter den var anderledes.
En eksplosion i jordens atmosfære.
I Gobekli Tepe rejste de et monument, der fortalte om begivenhederne.
Og cirka 1.000 år efter blev monumentet begravet af efterkommerne.
Uden at nogen vidste hvorfor.
Julie faldt i staver foran skærmen, der oplyste hendes ansigt.
Tid var en bemærkelsesværdig størrelse.
En margin på 20 minutter afgjorde, at dinosaurerne uddøde, og at vi kunne skrive om det.
Og i 1992 var det kun en margin på 45 minutter, der afgjorde, at vi kunne skrive også det.
Og stadig læse det.
Kun få museklik stod i vejen for, at man ved selvsyn kunne konstatere, hvor ofte der susede noget forbi, som vi ikke lige havde forventet.
Der var intet fordækt eller mystisk ved mange af de links, Magnus havde fundet og skrevet ned.
Det var ligesom hendes eget arbejde med svirrefluerne.
Langt det meste arbejde efterstod med identifikation, opslag på nettet, opslag i fagbøger, søgninger på nettet i alle retninger.
Det var sket i 2019, det skete i 2018, da tre asteroider med 20 til 40 kilometer i sekundet susede forbi kun omkring 350.000 kilometer fra jorden, det skete i 2017 (2017 AG13), hvor afstanden kun var 192.000 kilometer.
Man kunne stort set tage årene et for et.
Somme tider vidste man, hvad der var på vej, og regnede til det sidste på banerne, andre gange kom de bogstavelig talt ud af det blå.
- tror du virkelig, at en Skaber, der har begået noget så vildt og fantastisk og smukt og grumt som dette, ville kunne lade være med at afsætte sit mærke?
Magnus gik med et håndklæde om livet og håret dryppende hen over gulvet for at linde sine bukser.
-	Du er besat af det?
-	Af hvad? sagde Magnus.
-	Af at finde den.
Koden?
Han nikkede.
-	Det er vigtigt, Julie.
Synes du ikke?
Forestil dig, at der ikke er én, men flere koder.
Mange koder.
Gemt alle mulige vegne.
Ikke tallene.
Tallene er kun for at forvirre os.
Det er dem, vi skal finde.
For at forvirre os.
Det andet unddrager sig vores opmærksomhed.
-	Forvirre?
-	Hvordan arbejder en tryllekunstner?
Han afleder opmærksomheden, og så udfører han sit trick.
-Og det er det, du mener, vi er på sporet af?
Han nikkede.
-	Men hvorfor sætter du ikke dine venner til at lede efter det?
-	Det gør jeg da også!
Det sidste eksempel, de arbejder på, er relativt frisk.
Et forskerhold fandt for nylig den mytiske kæmpeblæksprutte Ar-chiteuthis i Den Mexicanske Golf på 759 meters dybde.
Det lykkedes dem at filme den for kun anden gang nogensinde.
Men en halv time efter blev skibet ramt af et lyn.
Det brændte en del af det elektroniske udstyr.
I styrbords side knækkede en antenne af og faldt ned på dækket.
Pludse-
lig stod der røg op fra dækket.
Og så byggede en skypumpe sig pludselig op.
Tror du virkelig, at den slags ... bare sker?
-Jeg er sikker på, at man kan forklare det på en anden måde.
-Det kan man også.
Men er det af den grund rigtigt?
Vi har en hel søgestreng med indviklede algoritmer, der kun leder efter tekststrenge, der siger: Jeg tror, jeg har opdaget noget vigtigt.
Eller:
Vigtig opdagelse.
-	Du kan tilføje ordet: Shi yå ying.
-	Hvad betyder det?
-	Svirreflue, sagde Julie.
- På kinesisk.
Jeg har lige drømt det.
Hvorfor drømmer jeg nu på kinesisk?
Magnus begyndte at klæde sig på.
Han bøjede sig ned og bandt sine sko.
Han så nysgerrigt på hende.
-	Drømmer du andre ord?
Andre fraser?
Spor af nogen art?
-	Enlil.
Jeg bliver ved med at få Enlil ind.
Hvem er Enlil?
sagde Julie.
Magnus skød stolen væk fra bordet og lagde armene bag nakken.
-Enlil var den øverste gud,
gudernes gud i det gamle Mesopotamien.
Sumererne mente, at menneskets eneste formål var at tjene guderne.
Ifølge overleveringen blev Enlil så rasende over støjen fra menneskene, at han valgte at udrydde dem.
Magnus rejste sig og fandt en skjorte i skabet.
Julie fingerede med et af papirerne på bordet.
-	Tror du på rumvæsener, Magnus?
-Jeg ved snart ikke, hvad jeg tror.
Jeg nyder at se dig hver dag - også selv om du visner for øjnene af mig.
Vil du ikke nok prøve at få lidt søvn?
-	Tror du, det hele er tilfældigt?
-	At du ser en svirreflue, der ikke har været her i 10.000 år?
Nej, den slags tilfælde tror jeg ikke på.
Men er det den?
Er vi sikre på, at det er den?
Julie stirrede på billedet.
Hvordan kunne en svirreflue, der ikke fandtes, være afbilledet på et 12.000 år gammelt stenmonument?
Og hvordan havde hun kunnet se den?
-	Det er den, sagde hun.
- Men hvorfor ser vi dem nu?
Netop nu?
-	Jeg ved det ikke, sagde Magnus og slog på stakken af papirer.
- Men nu stikker jeg over afleverer dem her til vores venner.
Så kan de måske finde et mønster.
Og så er materialet i hvert fald sikret.
søvn var udelukket, så længe Magnus var væk.
Hun lagde sig ned og stirrede op i loftet.
Madrassen under hende føltes som kviksand, der bare ønskede at suge hende ned.
Hun forsøgte at nyde det uden at forsvinde.
Hun var bekymret for Magnus.
Hun var såret, men mere urolig over, at han på en måde forekom mere besat, end hun nogensinde havde været.
Han ville nok være uenig.
Hun kom til at grine af de øjeblikke, de allerede havde haft sammen.
- Bliv på sporet - led kun efter mulige anun-nakier, havde Magnus sagt en aften, de sad og sorterede bunker.
Han stirrede lidt ud i luften.
- O.k.
, det havde jeg så aldrig forestillet mig, at jeg skulle sige.
Hvorfor var hun så lykkelig sammen med ham?
Selv om det ikke handlede om andet end lejemordere, dæmoner og Verdens Undergang.
Hun kendte godt svaret.
Fordi de lo.
Sammen.
De var på en rejse sammen.
En opdagelsesrejse.
Hvorfor var der pyramider på alle kontinenter?
Hvem var de mystiske mænd, der altid og i mange forskellige kulturer bar på en håndtaske?
En håndtaske af alle ting?
I Gobekli mente skotterne at have afkodet det, de mystiske håndtasker, der ses øverst på stelen, og som findes i mange gamle kulturer, som værende afbildninger af solens fire vigtige dage.
Vintersolhverv, forårsjævndøgn sommersolhverv og efterårsjævndøgn.
Det lød overbevisende i forbindelse med teorien, men var det rigtigt?
Og hvem var de dæmoner, som alverdens folkeslag til alle tider havde indpunslet, indmejslet, indridset på vægge, på monumenter, rejst i form af statuer?
De var på eventyr.
Hun og Magnus.
Hun rakte ud efter mobilen, da den ringede.
Hun regnede med, at det var ham.
Men det var det ikke.
Det var en SMS.
-	Så kan vi ikke gøre mere, sagde Magnus, da han trådte ind ad døren.
-De har fået det hele.
Nu kan vi slappe af.
Han sikrede sig en ekstra gang, at døren var låst.
-Jeg har fået en tekstbesked fra Monika, sagde Julie.
-	Hvad skriver hun?
-	At vi skal se at komme væk.
-	det er sådan her, man vil gøre det.
-	Gøre hvad? sagde Julie.
-	Slå os ihjel.
Eller mig i det mindste.
Rockerne fyldte havnekajen med rumlende motorcykler og små eksplosioner og vrid fra gashåndtagene.
Først så det ud, som om de ville køre ind i køen til Ærøfærgen, men så drejede de forreste af og kørte tilbage.
De drejede ind på parkeringspladsen lige ved en stor toiletbygning.
Magnus forsøgte at tælle dem, men da de blev ved med at komme rullende, opgav han at holde styr på dem.
De var mange.
-Hvordan ved vi, at de er ude efter os?
-	Tag kameraet, Julie.
Prøv at zoome ind på de billeder, der bliver delt ud, sagde Magnus.
Julie skød et par gange og sænkede kameraet.
Hun kunne ikke med sikkerhed aflæse noget fra skærmdisplayet, andet end at flere af dem stod med noget, der ganske rigtigt lignede fotos i hånden.
Men hun godtog Magnus’ mistanke.
-Der er næppe forskel på, hvordan man ville gøre det her i forhold til Kina.
Det er muligvis ikke triaderne.
Men så er det deres danske pendant.
Vi skal væk, Julie.
-Måske skal de bare til Ærø?
-	Ingen rockere tager til Ærø.
Rockere vil have unge beundrere.
På Ærø bor der kun gamle mennesker.
-	Find saksen og barbermaskinen frem, sagde hun og klædte sig af, mens hun skyndte sig ud i brusekabinen.
-	Kan du bedst lide hennafarvede eller mørkhårede?
-	Har du tænkt dig at farve hår?
-	Jeg købte et par breve i Cannes.
Bare for en sikkerheds skyld.
Magnus stillede sig foran spejlet.
-	Jeg har ikke været karseklippet, siden jeg var dreng.
-	Brug saksen til det grove.
Og gå så helt i bunden med shaveren bagefter.
Jeg tror faktisk, det vil klæde dig, sagde hun.
Magnus ventede bag hotellet.
Han havde slæbt kufferterne ned og sænkede dem nu med brosten, han fandt i nærheden, i den lille indre lystbådehavn lige ved en fodlæge.
Julie ankom ti minutter senere.
Hun bar på to store plasticposer, der indeholdt de mest nødvendige af deres ejendele.
Magnus havde ingen idé om, hvordan hun havde båret sig ad.
Men hun var nu en rødhåret skønhed i en spraglet kjole, der var sat sammen af noget af tøjet, som hun havde revet i stykker og sat sammen på ny.
-Man kan enten forsøge at forsvinde i mængden.
Eller virkelig skille sig ud.
-Jeg har en sidste, vi skal besøge, sagde Magnus.
- Mød mig på færgen kl. 21.15.
Jeg forsøger at aflede deres opmærksomhed.
Vi skal bare ikke ses sammen.
Hvis vi bliver væk fra hinanden, opsøger du ham her på øen.
Magnus stak hende en seddel med et navn.
- Uanset hvad.
Magnus gik lidt op i byen og forsvandt derefter tilbage i retning af Frede-riksøen med det tilstødende havneareal.
Han havde bundet kunstnerkluden om håndleddet.
Det passede meget godt til hans nye look.
Hvad vidste han om byen?
Ikke meget.
Men han havde engang været på Bowl’nFun nær den høje FAF-bygning, og han forestillede sig, at han kunne forsvinde i mængden dér.
Hvis ellers nogen overhovedet befandt sig indenfor i det gode vejr.
Eller hvis der overhovedet var åbent.
den gamle sundhavn var en forvirring af store lystbådehavne, færgelejer, dampskibsmole, hotellerne langs havnefronten, administrative bygninger, gasværk og kulpladser og vejerboder og et område med korn-og foderstofvirksomheder, siloer og anden industri.
Midt i det hele lå Frederiksøen, værftsøen.
Magnus’ plan var at søge om bag havnen, hvor der ikke var så mange mennesker.
Der lå både overalt.
Så han skulle bare finde en, der var ulåst og til at manøvrere.
Hvis rockerne virkelig havde tænkt sig at tage med færgen, ville de ikke være sikre der.
Da han gennem bygningerne fik øje på en lille gruppe motorcykler, der kørte ad Nyborgvej og drejede ad Østre Havnevej, ændrede han plan.
Han forlod Nordre Havnevej og satte i stedet kursen mod havnekajen ad Nordre Kaj gade, hvor den 40 meter høje, hvide, todelte FAF-silo lå.
Ud for Østre Havnegade fik han øje på et par skibe og to joller, der lå med gnavende fendere langs bolværket.
De var en mulighed.
Men da han nærmede sig og skulle til at kravle ned, drejede et par motorcykler om hjørnet fra rundkørslen ved starten af Østre Havnevej, og han forsvandt, så hurtigt han kunne, fra bolværket.
Han løb forbi den første FAF-byg-ning og nåede den næste, hvor han skjulte sig bag en trailer.
Han nåede at se tre motorcykler køre ned ad Østre Havnevej og Pakhusvej og vidste, han var ved at blive lukket effektivt inde.
Han kunne høre, de nærmede sig.
Langsomt.
De var åbenbart grundige.
Enkelte vrid fra gashåndtagene.
Og ellers bare denne gruende, rumlende lyd, der kom nærmere og nærmere.
Han stirrede på de store rør, der hang uden på bygningen.
Sikkert til korn.
Han forsøgte at skaffe sig adgang til bygningen.
Men alle døre var låste.
Han så på uret.
Og tænkte bekymret på Julie.
Han hørte motorcyklerne rulle nærmere.
Han løb hen mod et vindue, sprang en smule i vejret og knaldede så af al kraft albuen mod en rude.
Ved at stable kasser og et par ventilationsrør oven på hinanden kunne han nå op.
Og efter at have skåret sig flere steder var han inde i bygningen.
- kan jeg bomme en smøg?
Julie så, at hendes Gitanes-pakke stak frem fra posen.
Hun vidste ikke, hvorfor hun blev ved med at slæbe rundt på dem.
Hun røg dem ikke.
Men de havde været meget gode at have i Frankrig.
Rockeren var en kvinde, men ikke en af de veldrejede og fuldstændigt tavse skønheder, Julie før havde set i København.
De bevægede sig altid rundt med en for kvinder sjælden ophøjet, lidt misundelsesværdig og næsten royal utilnærmelighed, som sikkert bundede i den beskyttelse, de mente at få fra de afskyvækkende banditter, de var i selskab med.
De havde sådan en teflonagtig facon, og Julie havde somme tider spekuleret over, om de blot var prostituerede.
Eller om de bare ikke kunne tale.
Kvinden her var anderledes.
Som ved et mirakel i en kult, hvor alderdom blandt kvinder vist nærmest ikke fandtes, havde hun i hvert fald rundet de 40 år.
Hun havde en rusten stemme og små, skægge fregner på næsen.
Et par store, smukke bryster, som hun ikke gjorde noget for at skjule.
Og som sikkert var noget af årsagen til hendes langtidsholdbar-hed.
Julie rakte hende en smøg.
-	Hvad hedder du?
-	Mis, sagde hun.
- Og du?
Du ser træt ud?
-	Katja, løj Julie.
- Cancer.
Lungerne.
Tredje stadie.
-	Så burde du vel ikke ryge?
-	Eller netop derfor, sagde Julie.
Hun forsøgte at smile.
Mis så smilende, men også skeptisk på Julie.
-	Min søster havde cancer.
Men hun tabte alt håret til sidst.
-	Brugte hun ikke paryk?
Julie indså, at det var lige præcis sådan en rockertype, hun burde frygte.
En med intelligens.
Men hun havde dog pli nok til ikke at rykke Julie i håret.
Tilsyneladende troede hun på Julie.
Hvilket på en måde var skræmmende.
Havde hun nogensinde været i tvivl om, hvor længe hun kunne holde uden søvn, var hun det ikke nu.
-	Skal du med færgen?
-	Nej.
Jeg venter.
-	På kæresten?
Julie lo hånligt.
-Han er skredet.
Nej, Kræftens Bekæmpelse.
Jeg skal være med i sådan en kampagne.
De skal tage nogle fotos.
Jeg ved ikke, hvor de bliver af.
Rockerkvinden Mis så vurderende på Julie.
Kritisk og overlegen.
Skeptisk.
Hun tog et dybt hvæs, pustede en stor røgsky ud og trådte cigaretskoddet ud med fodsålen af et par Dr. Mårtens-støvler.
Så greb hun Julie fast om nakken og gav hende et vådt og overraskende smækkys.
Julie mærkede de mange kræfter i hånden, der stadig havde fat om nakken på hende.
Heldigvis stadig uden at rykke i håret.
-	Du skal nok klare den, skat.
Og bare sig til, hvis vi skal komme efter ham stodderen.
Så vendte hun tilbage til de andre længere inde på havnen.
Julie stod befippet og så efter hende.
Magnus havde ikke længere nogen plan.
Bådene havde været deres løsning.
Nu var han inde i dette lokum af en bygning.
Og havde dermed fået malet sig selv op i en krog.
Da han hørte motorcyklerne stoppe udenfor, løb han op ad trapperne.
Han blev ved med at løbe.
Hele vejen.
Og først da han holdt et hvil og så ned, kom han i tanke om sin højdeskræk.
Langsomt, skælvende, gik han videre ad jernristene, opad.
julie betragtede sig selv som sikker nu.
Hun var blevet vurderet og godtaget.
Men hun var bekymret for Magnus.
Hun trak mobilen frem og overvejede at ringe.
Der var ingen opkald eller beskeder fra ham.
Hun tastede hans nummer ind.
Men kunne ikke få sig selv til at trykke på opkald.
Ællebælle.
Magnus sad helt stille højt oppe på trappen og bandede indvendigt, da hans mobil begyndte at bimle.
Han famlede efter den og fik slukket den, uden at han så, hvem det var.
Lidt efter hørte han larm under sig.
Han var afsløret.
Han fortsatte op ad trappen.
magnus trådte ud på FAF-bygningens tag.
Heroppefra forsøgte han at få øje på Julie i mylderet af mennesker.
Alt kunne han se heroppefra.
De gamle pakhuse og tømmerhandlen.
Den lille inderhavn, der, hvor han tidligere havde smidt kufferterne i vandet.
J. Ring-Andersen skibsværftet.
Skandsen, øen, der rager ud fra Tåsinge.
Færgerne til småøerne, Strynboen, der lå til kaj, Vindeby på den anden side på Tåsinge.
Og Bregninge Kirke på toppen.
Et skib ved navn Oranje, Svendborg Sygehus (mod broen).
Vor Frue Kirke og Svendborg centrum.
Arresthuset, Vandtårnet, Enemærket og Belvedere lå højt over Dronnin-gemaen.
Den katolske kirke, Dronningegården, Dronningemaen og Dronningsholmsvej.
Den hvide mølle på Christiansvej, politistationen på Tvedvej, Navigationsskolen SIMAC på Graaesvej, Fjernvarmeværket.
Men Julie kunne han ikke få øje på.
Bag sig hørte han døren gå op med et brag.
Han løb i skjul af de små huse på taget.
Ventede, til rockeren gik den anden vej.
Så åbnede han forsigtigt døren og forsvandt ind i bygningen igen.
Han løb, så forsigtigt han kunne, nedad igen.
Døren bag ham blev revet op.
Ud for et af vinduerne fik han øje på, hvad han gættede sig til måtte være de gamle udvendige rør til lastning af foderstof til skibene.
Han baldrede endnu en rude med albuen.
Han havde ikke en plan for sin handling, og han blev meget i tvivl om, hvor genial den var, da han stirrede ned i dybet.
Men lyden af rockeren bag ham fik ham til at kravle.
10-15 meter var der ned.
Han ville ikke have en chance, hvis han skvattede.
Han forsøgte ikke at se direkte ned.
Men det var, som om det ikke hjalp.
Han blev næsten dårlig og mærkede, at det kildede under hans
fødder.
Han rakte ud med den ene arm, men han kunne ikke nå.
Han var nødt til at slippe taget og springe et stykke ned på lasterøret, hvis han ville væk fra vinduesåbningen.
Hvad hvis han gled?
Og hvad nu, hvis han ikke fik fat i noget, han kunne holde i?
Så sprang han.
Han slog knæet, da han ramte, men med nød og næppe fik han fat og blev hængende, siddende på røret.
Lidt efter fulgte rockeren efter.
Han stod bøjet i vinduesåbningen og stirrede bistert på Magnus.
Til alt held virkede det ikke, som om han var bevæbnet.
Magnus lod sig rædselsslagent kure baglæns nedad.
Hvor meget kunne de holde til?
Rørene?
Ikke engang da han var ung, ville han have haft en chance mod sådan en dræbermaskine.
Pludselig så han rockeren, der sprang og med det samme bevægede sig ned mod ham.
Magnus greb bandanaen og snurrede den om en metalstang.
Da rockeren lod sig falde for at sparke Magnus væk, sprang Magnus til side og håbede bare, det lille stykke tekstil var stærkt nok til at klare vægten.
Rockerens støvle ramte ham i ansigtet.
Men det medførte samtidig, at han manglede fodfæste, og han fortsatte, tumlende ned ad røret, og lige pludselig, uden andet end et av for helvede’, slog han væk fra røret og landede ti meter længere nede med et højt bump.
Bevidstløs.
Eller død.
Magnus så ned.
Spejdede efter andre.
Greb så ud efter en stålstang, så han ikke bare røg ned på siden hjælpeløst dinglende.
Og til sin store forbløffelse hang han stadig fast på siden af røret.
Han fik med stort besvær møvet sig opret igen og kravlede forsigtigt ned ad røret.
Han sprang det sidste stykke mod jorden.
Han var næsten høj af at være sluppet levende fra det.
Adrenalihen pumpede i årerne.
Så meget for højdeskræk.
Han kastede et blik på den døde rocker på asfalten.
Så vendte han sig og skulle til at sætte i løb.
Og der stod hun så.
Lige foran ham.
Monika.
- hvor er hun, Magnus?
Er hun i sikkerhed?
-	Monika?
Han lagde mærke til bilen, der holdt et stykke væk.
Motoren kørte.
Førersædet var tomt.
Så vidt han kunne bedømme, var hun alene.
-	Hvorfor betyder hun så meget for dig?
-	Hvorfor betyder hun så meget for jer?
-Du ved, hun ... ser ting?
Magnus nikkede.
-	Der er andre som hende.
Hun er ikke den eneste.
Men de lever ikke så længe.
-	Hvad er det, der er så særligt ved hende?
-	Kineserne ligger inde med en viden, som vi ikke har.
-Hvorfor har I ikke den samme viden?
-	Hvorfor tror du?
Hvad er din plan med hende?
Knalder du hende?
-	Nå, der er da noget, I ikke ved.
Hvad er det, de har fundet ud af?
-	Tilsyneladende har de formået at trænge ind i en ellers skjult viden om koblingen mellem erindringen og synsnervesignalerne til corpus geniculatum.
-	Hvad kan det bruges til?
Monika trak Magnus ind under læskuret.
-	Når billedet på nethinden overføres i impulsmønsteret i neuronerne i corpus geniculatum, sker der en forvandling fra nethindens to dimensioner til de tre dimensioner, som neuronerne er arrangeret i i maskinrummet på corpus geniculatum.
Men informationerne bevares.
Isomor-
fisk.
Herfra bliver alt mørkeland.
Kineserne kan åbenbart finde ud af at sætte processerne sammen.
-	Det element, de har fundet, er præcox?
-	Det er vanvittigt svært at forklare.
Og forstå.
Men tilsyneladende er der en dimension, vi ikke før har kendt til, på spil.
Det er sandt, at det umiddelbart kan minde om kendte fænomener som deja-vu og klarsyn, men de nærmere og mere præcise omstændigheder kender jeg ikke.
Der skal du tale med vores eksperter.
-	Som man ikke kan komme til at tale med?
Hun nikkede.
-Men hvad skal I bruge hendes hjerne til?
-	Det, synes jeg, er indlysende.
Til at forstå.
Til at være på forkant.
Hvis hvad hun ser, er rigtigt, kan vi forhindre det.
Og du har vist talt med tilstrækkeligt mange til at vide, at det haster?
Og forresten: De oplysninger, I har indsamlet, går jeg ud fra, at du behandler med en vis diskretion?
-	Hvorfor er det, du lyder præcis som et regeringsoverhoved eller en storbank?
Harmen
skød op i Magnus.
Menneskeheden var en enorm og helt særlig form for magt.
Afmagt.
-	Måske fordi det her ikke bare handler om national, men international sikkerhed.
En global trussel.
Du tror ikke, jeg vil hende det bedste?
-Jeg synes ikke, der er meget, der tyder på det.
Hvad er det, hun ser?
-	Det er det, vi ønsker at arbejde på.
Forhindre indkommende katastrofer.
-	Eller missiler?
-	Hvad mener du?
-	Er hun en skat eller et våben?
Jeg stoler ikke på jer.
I forsøgte at slå mig ihjel i Tyrkiet.
-	Vi ønsker ikke at se dig død, Magnus.
Vi ønsker, at du skal tale med Julie.
Kineserne vil forsøge alt.
Lokke, intimidere, myrde.
Det er dem, du skal frygte, ikke os.
-	Jeg stoler ikke på jer.
-	Sørg for, at hun ikke tager til Kina.
-	Måske er hun mere sikker der?
-Du kan ikke redde hende.
Uanset hvad du gør.
Hvis ikke snart hun får noget søvn, vil hun dø.
Hvis hun sover, vil hun dø.
-	Kineserne kan noget, I ikke kan.
Er det ikke rigtigt?
Hun svarede ikke.
-	Vi taler om hjernen.
Om et fænomen.
I prøvede.
Måske.
Men fejlede.
Men kineserne kan.
Få ham ud?
Gøre hende rask?
-	Hvad tror du selv, Magnus?
Selv hvis de kunne, tror du, de ville?
-Hvordan har I overhovedet fundet ud af det?
Hvordan kom I på sporet af hende?
Så Sun Chang noget, hun ikke skulle have set?
-	Du tænker for konventionelt.
Hvem siger, at Molly var vores mand’?
-Det var Sun Chang, der arbejdede for jer?
-	Hvis du vidste, at fjenden var tæt på sit mål, hvem ville du sende?
-	Hvorfor ryddede I ikke op?
-	Vi var villige til at risikere den helt store diplomatiske krise.
Vi var sikre på, at man ville vende tilbage til ejendommen.
Men ingen dukkede op.
-	Julie vendte tilbage.
Hvem satte ild til det hele?
-Det kan jeg ikke svare dig på.
For vi ved det ganske enkelt ikke.
Hun vendte sig og begyndte at gå.
Før hun var ude af syne, drejede
hun hovedet.
-	Nå, om lidt vil det vrimle med rockere.
Og
ham
der, sagde hun og pegede på den livløse skikkelse, der lå nogle meter fra dem, - har jeg ikke tænkt mig at tage ansvaret for.
Spørg hende om drømmen.
Drømmen, hun havde.
Hun skrev den ned.
Engang for længe siden.
-	Men ... hvordan kan I vide det?
-	På en computer, Magnus.
Hun skrev den ned på en computer.
-	Så alle og enhver kunne se den?
-	Selv kineserne.
DEL 3
Dagen efter gik jeg ned til busken med edderkoppen igen.
Den sad midt i nettet med et bytte, som var helt sort.
Nedbrudt af giften.
På formen kunne det ligne den svirreflue, jeg havde reddet dagen før.
Det kunne være en anden dobbeltbåndet svirreflue, men det kunne også være den samme, jeg havde reddet dagen før.
Jeg blev i tvivl.
Og ked af det.
- Hvad får du ud af det?
Der blev en pause.
- Jeg var taknemmelig, da Skaberen lod svirrefluen flyve.
Men jeg accepterede også, at han dagen efter trak sin gestus tilbage.
- Du er stærk i troen.
Hvad skete så?
Endte det sådan?
julie spankulerede rundt omkring færgelejet.
Hun hørte én pifte.
Det var Magnus.
Han sad i en lille jolle neden for bolværket.
Jollens fendere gned mod træet.
-	Gud! udbrød hun, da hun kastede et blik på hans forslåede ansigt.
-	Hop ned, sagde han.
- Hurtigt.
Du kan ynke mig senere.
Julie så sig omkring.
Da hun mente sig uset, kravlede hun ud over kanten og dumpede den sidste meter ned i båden.
-	Hvad er der sket?
Hun inspicerede Magnus’ skrammer.
-	Det er ikke noget.
-	Fuck, du bliver sej, hvis du får lidt flere ar, sagde hun.
-	Læg dig ned i båden, sagde han og trak et par gange i starteren.
-Tjek også lige, om der ligger en ekstra dunk benzin.
Der sad en 25 hk Yamaha-motor på.
Julie fandt en halvfuld orange benzindunk i bunden af båden.
Med lidt held kunne de være på øen i løbet af en halv time.
Da de nåede ud forbi Rantzausminde, krøb Julie op fra sit skjul.
Hun møvede sig hen til Magnus’ ben og lænede sig op ad ham.
De sad lidt uden at sige noget.
Magnus virkede fjern.
Bekymret.
Hans ansigt var hævet, og han var ved at få en bule under øjet.
Hun fandt en førstehjælpskasse i bunden af båden.
Hun rodede rundt mellem skinner, gipsgaze, sterile omslag og slynger og fandt en flaske desinfektionsvæske.
Hun fandt vat frem og skyllede først sårene med en flaske mineralvand fra plasticposen.
Derefter ofrede hun en T-shirt på at vaske blodet af hans ansigt.
Til sidst pøsede hun klorhexidin ud over alle sår.
-	Vi overlevede, Magnus.
Men hun kunne se, at han var trist.
-	Mit liv, sagde han.
- Det hele er bare et forfærdeligt rod.
Magnus drejede gashåndtaget en smule ned, så de kunne høre hinanden.
-	Dit liv?
Os?
-	Nej, nej.
-	Din familie?
Han nikkede.
-	Du taler aldrig om dem?
-	”Man er kun så lykkelig som sit mest ulykkelige barn”.
Det er godt sagt, ikke?
Jeg prøvede engang at finde ud af, hvem der har sagt det.
Men tilsyneladende er det en ukendt.
Og så har folk bare båret det videre.
Nogle gange overrasker folkeviddet.
Folkedybet.
Med sin visdom.
-	Tænk, jeg synes, folk er snotdumme, sagde Julie.
- Jeg er - jeg overdriver ikke - engang blevet spurgt, om en oldenborger kan flyve?
En oldenborger!?
-	O.k.
Alt fra folkedybet er ikke lige knivskarpt.
Men jeg vil minde dig om, at den amerikanske fysiker John Wheelers berømte og morsomme citat om, at ”Tid er naturens metode til at undgå, at alting sker på én gang” i virkeligheden er en graffititekst fra et herrelokum.
-Jeg ved ikke, om jeg skal have børn, sagde Julie.
-	Selvfølgelig skal du det.
Man forstår det kun, når man selv har fået børn.
Inden alle bekymringerne sætter ind,
er man kun ... rædselsslagen.
Jeg har en fornemmelse af, at jeg har nævnt dette for dig før, er det rigtigt?
-	Det tror jeg.
Er det derfor, du ikke ser dem?
Magnus nikkede.
-	Der er intet, jeg kan gøre.
Jeg kan ikke hjælpe.
Men det er ikke kun det.
Der er så mange ulykkelige mennesker i denne verden.
Man er så magtesløs.
Man kan ikke hjælpe dem.
-Men du prøver at hjælpe mig?
-Det er, fordi jeg tror, der er håb for dig.
-	Men det er der ikke for din datter?
-Hun skal nok klare sig.
Det er mere magtesløsheden, jeg taler om.
Jeg ved ikke, hvorfor så mange unge kvinder er så ulykkelige.
Hver mor-
gen vågner jeg og tænker på, hvor heldige alle er.
Nå ja, måske ikke alle.
Eller rettere: bestemt ikke alle.
Der er folk, der går gennem alverdens lidelser.
Men os.
I den vestlige verden.
Med alle vores hjælpemidler.
Alle vores muligheder.
Alle vores helt ufattelige privilegier.
-	Nu hjælper det jo lidt at kunne forudsige lottotallene.
-	Det er ikke det, jeg mener.
Og det er heller ikke der, lykken findes.
Men når man tænker på rummet.
Den store verden, vi er en del af.
Så er jorden et mirakel.
Det er let nok at vågne og mene, at jorden må være det mest trøstesløse sted i universet.
Når det er koldt, og regnen nærmest forekommer som af syre.
Men forestil dig så tilværelsen på en af de andre planeter i universet.
Sammenlignet med dem er hver dag på jorden som en dag i Paradis.
Vi glemmer det bare.
Glemmer at minde hinanden om det.
-	Jeg er glad for, at der kom lidt syre ind i beretningen, for jeg var faktisk af den overbevisning, at du hadede verden?
-	Det gør jeg også, sagde Magnus.
- Men ikke så meget som jeg elsker den.
-	Så du hjælper mig for derigennem at hjælpe din egen datter?
-Jeg ved ikke, hvad jeg gør.
Jeg vælger ikke at tro det.
Men hvem ved, hvem eller hvad der sidder og trækker i mig?
-	Er det ikke bare en ualmindelig almindelig omskrivning af modne mænds alibi for at komme i trusserne på yngre kvinder?
Magnus lo.
Så blev han alvorlig.
-	Hvad med din familie?
Din mor og far?
Har du fået kontakt til dem?
-Jeg kan stadig ikke få fat på dem.
-	Er det ikke mærkeligt?
Har I nogle problemer, du ikke har nævnt?
Julie rystede på hovedet.
Men skiftede hurtigt emne.
Eller fokuspunkt.
-	Du har i øvrigt aldrig fortalt om din mor og far?
Hvad med dem?
-	Hvad med dem?
-	Savner du dem aldrig?
-Jeg talte sjældent med dem til sidst, sagde han.
- Det er det mærkelige ved at blive ældre.
De gamle mennesker, vi kender, er ikke de samme
som dem, vi kendte, da vi var unge.
Det afbøder smerten ved at miste dem at have sine forældre længe.
Men det forstærker også fornemmelsen af, at det ikke er de samme, vi tager afsked med, som i sin tid bragte os til verden.
-	Og på en måde er det, som om det gør mere ondt?
Han nikkede.
-	På en måde.
-	Men er det dem eller os, der ikke er de samme mere?
-	Godt spørgsmål, sagde Magnus.
- Ingen kender vel svarene.
-	Måske skulle du begynde at male?
-Jeg?
-Det kunne få dig til at slappe mere af.
Få dig til at tænke anderledes.
Se verden på en anden måde.
-	Har jeg brug for det?
-	Måske, sagde hun.
-Men det er derfor, der er håb for sådan en som dig.
Du kan male.
Du skulle forfølge det.
Male dine fluer.
Fortælle om dem, så folk fatter deres skønhed.
Fortælle om dem, som du har fortalt mig om dem.
-	Jeg har kedet dig?
-	Ikke det mindste.
Når du så engang selv får børn, vil du se noget, alle forældre ser.
At det kan være på en anden måde.
At der er så store muligheder i barnet.
Når man har haft børn, ser man det.
Alle forældre, tror jeg, har et øjeblik, hvor deres børn tegner ubekymret og frit, som om det var Picasso, der var på arbejde.
Utvungne, frie bevægelser, hvor den voksne står som en anden Sallieri og bare ville ønske at kunne få den evne.
Værk efter værk ryger på gulvet eller bliver sat i små mapper med billig maling, der indtørrer og krakelerer.
Og forundrede og ærgerlige ser vi på, at børnene tilsyneladende mister denne evne igen.
De begynder at male, som det forventes af dem, og så går det galt.
-	Magnus, jeg har arbejdet i en børnehave.
-	Jamen så har du jo set det.
De stive systemer og pædagogiske pegepinde, der hiver al spontanitet ud af deres værker, der bliver ubehjælp-
somme og halvvej sagtige, fordi vi kan skimte det voksne, der bare ikke er voksent nok, mens barnet nu for evigt er væk.
-	Hvordan er det, du bærer dig ad med altid at starte så positivt og så alligevel ende i noget negativt?
-Gør jeg det?
sagde Magnus forundret.
-	Jeg synes i øvrigt, du sagde, du havde været fraværende i forhold til dine børn?
Du har da lagt mærke til noget?
-Jeg ved det ikke.
For voksne er mennesker, der ikke længere forstår, hvad de ser.
Julie lagde panisk armen på Magnus’.
- Kunne du mærke det?
Han nikkede.
-	Skælv forekommer, sagde Magnus.
- Selv i lille Danmark.
Men det er underligt.
Magnus slap gashåndtaget helt og stoppede motoren.
De lå lidt på det åbne hav og vuggede.
Der lå en række både for svaj i Skovens Vig på Drejø.
De hvide sejl.
Himlen var sært oplyst, hvid at se på, selv om solen burde rødfarve alt.
Der kom endnu en dyb rumlen, som kunne føles i båden og ses på vandet.
-	Hvad var det? sagde Julie.
-Jeg ved det ikke, sagde Magnus.
De rundede Drejø, og Magnus fortsatte mod nordvest.
Det var stadig lyst.
Selv om det var mørkt.
HUSET, LANDEJENDOMMEN, LÅ lidt uden for byen Haven i den nordlige ende af øen.
Der var næsten mennesketomt.
Sommernatten var mættet og lun, og det lød næsten, som om de befandt sig et sted i troperne.
Overalt kunne man høre græshoppernes stridulerende sang.
Stephan Poll var en af Magnus’ gamle bekendte.
Han var betydeligt yngre end Magnus, men det viste sig, at de begge stammede fra den samme lille forstad til København.
Han kom i shorts og T-shirt og på bare tæer ned ad havegangen og tog imod dem.
Hans hår var kraftigt og blev holdt tilbage bag øerne og med et tykt pandebånd af den slags, tennisspillere brugte.
Både hans hår og markerede øjenbryn bar præg af, at han havde gået ude hele sommeren.
Alt ved ham var lidt brintoveriltet, hvilket fremhævede de meget smukke grønne øjne.
Først var Julie sikker på, han var homoseksuel med det intense blik, men da han krammede hende på den nærgående og næsten intimiderende måde, hvor visse mænd ligesom lige mærker efter, ændrede hun opfattelse.
Det var en frodig have, fuld af blomster.
Omkring huset lå en veranda.
En havegang førte ned til en lille pavillon, og bag den lå et lille anneks.
I et læskur stod dykkerflasker og redningsveste og svømmefødder, masker og våddragter hang til tørre.
-	Du er til svirrefluer, fortæller Magnus? sagde han og førte - med en arm om livet på Julie - an ned mod baghaven til den gamle og hvidpatinerede træpavillon med fire stole og et gammelt fransk metalbord.
Julie nikkede.
Selv om det lød underligt.
Lidt som om hendes last var af næsten seksuel karakter.
-	Hassel til medio juli og elm i ultimo juli?
Julie nikkede.
- Og alle lyse skærmblomster.
Brombær i blomst, kornel i juni, æbletræer, korbær, nælder, naturligvis.
Hun registrerede Magnus’ forbløffelse.
-	Det er kodesprog for gode findesteder, Magnus, sagde hun.
-	Jeg vil godt lige teste, hvor seriøs en finder din gæst er.
Du kan smide jeres ting derinde, sagde han til Magnus og pegede på en dobbeltseng lige inden for i annekset, der lå nogle meter fra pavillonen.
-	Sid ned, sagde han.
Han skænkede fra bordet, hvor der var frisk kaffe og hjemmebrygget hyldesaft.
- Våbenfluer?
-	Bedst om eftermiddagen.
Guldhvepse i grusgrave eller på staldsider eller læskure af træ.
-	Hvor længe har du haft med punkteret kugleguldhveps?
-	Omalus puncticollis7.
Et par gange.
Måske et sekund eller to.
Én gang om året.
Når jeg har været heldig.
-Alligevel var du ikke i tvivl.
Selv om O. aeneus minder meget om den?
-Jeg fik fotos.
-	Fotos kan snyde.
-	Ikke mine.
-	Du trækker hurtigt?
Og du er skarp?
-	Som Calamity Jane.
Han smilede.
-Jeg ved det.
Da Magnus fortalte om dig, tjekkede jeg dig lige ud.
Stephan trak af sted med Julie.
Han viste hende ind i hovedhuset, hvor der hang naturbilleder overalt.
Mest billeder af fugle.
Men også sommerfugle og insekter.
Mange af dem var tegninger.
De hang på væggene, de stod på gulvene, de var alle vegne.
-	Er det dig, der maler?
Jeg maler selv.
-Det ved jeg, sagde han.
Julie så sig omkring og gjorde store øjne.
Overalt hang der detaljerede naturstudier.
-Man kan ikke leve af det, sagde han.
-Det ved jeg, sagde hun.
Hun standsede foran nogle svirrefluer.
Hun fattede ikke, hvad hun så.
-	Doros profuges? sagde hun og pegede på en tegning.
- Har du været i Sverige?
Han nikkede og smilede.
-	Men det er ikke der, jeg har set den.
-	Det er umuligt, sagde hun og stirrede vantro på ham.
- Har du fotos af den?
-	Hvad skulle jeg med dem?
-	Dokumentere den.
For videnskaben.
For biologerne.
-	Jeg giver ikke en skid for videnskaben.
Og slet ikke for biologerne.
Jeg er færdig med at arbejde for megalomaniske vandhoveder, hvis bedrevidende facon i virkeligheden ikke er så meget anderledes end den arrogance, de siger, de bekæmper.
-Du tror ikke på kortlægningen af verden?
Naturen?
-	Jo, det gør jeg nok.
Det var begyndelsen.
Nu tegner jeg dem.
Det er nok.
-	Rødhornet guldsvirreflue.
Det her kan ikke passe?
Hun vendte sig mod Magnus, der var kommet til syne i døråbningen.
- Magnus, har du set?
Den, du researchede på?
Magnus nikkede flegmatisk.
Den sjældne svirreflue var, som Magnus havde fundet frem til, ikke set i Danmark siden begyndelsen af 1900-tal-let.
Julie var overvældet.
- Det er nogle helt vilde fund.
De vendte tilbage til pavillonen og satte sig omkring bordet.
-	I årevis sagde de blaserte biologer, at der intet var at finde her.
Og i stedet for at gå ud og se efter troede man dem.
Så ingen ledte, og dem, der gjorde, betvivlede deres fund.
Sagkundskaben, fra deres ophøjede pladser bag skriveborde i museale bygninger, mente at vide, hvad der foregik, ud fra mere eller mindre tilfældige indtastninger i en database.
-	Magnus har fortalt mig, at du kan drømme tingene frem? sagde Julie.
Han smilede underfundigt og så hende dybt i øjnene.
-	Magnus siger så meget.
-	Hvordan forklarer du det?
-	Det gør jeg ikke.
Jeg spørger ikke, hvorfor det er sådan.
Det er bare sådan.
Julie rykkede sig frem i stolen og plantede hænderne på bordet.
-	Du kan ønske tingene frem?
Han lagde diskret sine hænder på hendes.
Igen disse berøringer.
Der føltes rare, men bestemt også kurtiserende.
Da han fjernede dem og lænede sig tilbage i stolen, trak Julie hurtigt poterne til sig og greb efter flasken med vin.
-	Jeg er ikke den eneste, der oplever det, sagde han.
- Mange mennesker oplever det.
Måske med andre ting.
Da jeg var ung, fandt jeg det magisk.
Jeg fotograferede meget.
Da jeg flyttede hertil, gik det amok.
Jeg ønskede mig en isfugl.
Og vupti kom en isfugl flyvende.
Jeg lyver ikke.
Den kom i det sekund, jeg tænkte på den.
Jeg ønskede mig en sjælden guldsmed, en grøn kobbervandnymfe, og det skete.
En sæl i havet, frem af bølgerne kom den.
Dengang fandt jeg det fortryllende.
Indtil det gik op for mig, at det umuligt kunne være et tilfælde.
Jeg talte med Magnus om det.
Han interesserer sig jo for den slags.
Det ligger næsten implicit i det.
Et tilfælde er noget, der sker én gang.
Flere tilfælde er en måde, verden fungerer på.
Senere fandt jeg ud af, at det skete for andre også.
-Jeg ved godt, hvad du mener.
Men du taler ikke om det?
Sådan i fuld offentlighed?
-	Folk ville jo tro, at man var skør.
Det må du selv vide?
Julie stirrede inkvisitorisk på ham.
-	Jeg skal love for, at du har researchet mig i bund?
Det, Stephan hentydede til, var det, der var sket, dengang hun selv fandt en svirreflue i slægten Heringia heringi.
De nyeste DNA-data havde udskilt to underarter af Heringia heringi til selvstændige slægter.
Heringia heringi havde hun også fundet, selv om den var sjælden og svær at bestemme.
Hendes nye flue var derimod ikke en H. heringia, selv om den lignede til forveksling.
Det var en Neocnemodon.
Problemet var, at hendes gode billeder havde afsløret to støvpletter i panden på den.
Og det var der ingen af de i alt 35 kendte Neocnemodon-arter, der havde.
Selv på det internationale Diptera.info med verdens førende eksperter var der tavshed.
Ingen kendte fluen.
Noget sted i verden.
-	Du har fucking fundet en art, der er ny ikke bare for Danmark, men for verden, sagde Stephan.
- Og så kan du ikke bruge det til en skid.
-	Fordi den var ny, var der ingen, der lyttede.
Ingen, der svarede.
-Det er, som Magnus siger: Ofte forekommer en teori kun urealistisk, fordi modtagerens forudsætning for at forstå den er for ringe.
magnus fortrak, mens de to naturentusiaster vendte og drejede den danske artsrigdom og luftede alverdens idiosynkratiske tanker om de aktive biologer, de begge kendte.
Stephan havde vendt det hele ryggen.
Og i grunden forstod Magnus ham godt.
Stephan var startet som alle ambitiøse biologer, fotografer og skriverkarle.
Fuld af gåpåmod.
Men så var han rendt ind i de benspænd, alle møder i deres liv, og som Magnus kendte fra sin egen verden.
Biologer, der underkendte hans registreringer og så selv indtastede dem, når de endelig selv havde fundet dem.
Som de Tørste findere.
Små eksistenser, hvis verden af misundelse var større end kærligheden til de væsener og den vidensdeling, det burde handle om.
Så havde Stephan givet slip.
Solgt alt sit svinedyre Nikon-grej og havde købt et par pensler og en forfærdelig masse lærreder.
Han havde fundet noget andet her.
Og Magnus begreb det næsten, da han stod i den lune sommeraften.
Resten af verden kunne være komplet lige meget.
Han havde ikke brug for, at nogen lyttede til, hvad han havde set.
Han havde set det.
Han levede i en halvvejs uforståelig symbiose med det.
Det var nok.
Han grublede over det hele.
Han skottede bekymret mod himlen
.På ingen tid kunne det hele være forbi.
Tre gange havde de mærket rumlen.
I Rom.
På havet.
Han brød sig ikke om det.
Hvor var det tredje sted?
Til sin store irritation kunne han ikke komme i tanke om det.
Han betragtede aftenhimlen.
De første synlige stjerner.
En enkelt satellit på vej over himmelbuen.
Han lyttede adspredt til deres snak.
Så længe det gjaldt en snak om, hvor mange millioner af arter der endnu ikke var fundet og beskrevet, havdyrs
kromatoforer, som de brugte til kamuflage, og det helt præcise antal på danske svirrefluearter, forholdt han sig roligt i baggrunden.
Men da det gik fra bardehvaler til småbørn, nærmede han sig diskret bordet, hvor der blev drukket godt og grundigt igennem.
-	Ser du aldrig på fugle? sagde Stephan og skænkede mere vin til Julie.
-	Jeg startede med fuglene, sagde Julie, der tydeligvis havde fundet en bonkammerat.
-	Har du nogensinde set et rovfugletræk?
Hun rystede på hovedet.
-Jeg har set trækkende bramgæs og ænder på himlen.
-	Det er ikke det samme.
Et rovfugletræk er ... uvirkeligt.
Du står under hundredvis, somme tider tusindvis af røde glenter, vandrefalke, musvåger, spurvehøge.
Strømmen bliver bare ved.
Dem, man normalt ville blive glad for bare at se ét enkelt individ af, kommer bare væltende i bundter.
Det er surrealistisk.
Som Noahs ark.
Som fiskestimer, bare med fugle og så på himlen.
Der er intet alternativ til selv at få lov til at opleve det.
At stå lige under det.
Det er uvirkeligt.
På den helt fede måde.
Film og billeder kan ikke gengive det.
For det er fornemmelsen, du får.
At tingene kommer et sted fra.
Og at den verden, som du ellers kender, forsvinder, fordi det føles så uvirkeligt, men også urimeligt virkeligt.
Overjordisk, faktisk.
Han havde fortalt så passioneret, at det var svært ikke at lade sig rive med.
-	Wow, sagde Julie.
- Det lyder vildt.
-	Du kan få lov til at se det, hvis du vil.
Det er altid svært at sætte præcis dato på, hvornår det vil ske.
Det afhænger lidt af vind og vejr.
Men det sker et par dage om året.
Så du skal bare sige til.
Afsæt et par dage, og kom herover.
Du kan altid bo her.
Julie så forlegent på Magnus.
Hun greb efter hans hånd.
-	Magnus interesserer sig desværre ikke for fugle og insekter, sagde Stephan og grinede.
-	Men det er altid godt at vide, at Julie har et sted, hvor hun kan føle sig sikker, sagde Magnus.
Stephan smilede.
-	Hvad laver du?
Sætter du dig ikke? sagde Julie.
-Jeg har bare et par opringninger, jeg lige skal have klaret.
Stephan gik ind for at hente mere vin og snacks.
Julie skævede til Magnus.
Konstant gik han med mobilen til øret.
Sikkert sit underlige kontor, han talte med.
Hun gik ud til ham, da han stillede sig under pergolaen.
-	Din gode, gamle ven lægger vist an på mig.
-	Hvem ville ikke gøre det?
Hun smilede.
Hun kyssede ham på kinden.
-	Du er så tavs?
-	Jeg tænker, sagde han.
- Hvad nu, hvis vi gør det helt forkert?
-	Hvad mener du?
-Vi holder desperat fast i det, vi tror, vi ved.
Svirrefluerne.
Gobekli Tepe.
En mystisk dæmon.
Men hvad hvis det er meget større?
-Men vi er jo enige om, at det er den bedste måde at arbejde på.
At tage udgangspunkt i de facts, vi har.
-Men måske er det for konventionelt.
Måske skal vi forsøge at se det hele på én gang.
Jeg har talt med Springer og Logo.
De prøver at bearbejde billedet.
Men der er noget galt.
Det er nærmest som en beskyttet fil, de ikke kan røre.
-Men det giver jo ingen mening?
Det er et billede?
Hvad foreslår du så?
-	Gå ind i det.
Helt ind i det.
Som Stephan og du sidder og taler om.
Bliv ét med det hele.
Giv slip.
-	Hvad er det, du siger?
-Jeg synes, du skal møde ham.
Hun løftede anstrengt øjenbrynene.
-	Du synes, jeg skal sove?
-	Nej, det har jeg hele tiden ment.
Fordi jeg er bekymret for dig.
Men jeg har også taget din frygt alvorligt.
-	Har du?
-Det ved du, jeg har.
Jeg er lige så bange som du for, at du ikke vil vågne igen.
Især fordi der nu er gået så lang tid.
Hvem ved, hvordan kroppen reagerer?
Men jeg synes, du skal tage chancen nu.
Konfrontere ham.
Konfrontere frygten.
Få det overstået.
-	Hvem har du talt med, Magnus?
Der er noget, du ikke fortæller mig?
Magnus indrømmede.
-	Jeg mødte Monika.
-	Jeg vidste det.
Hun vendte ham demonstrativt ryggen.
Magnus fortalte hende om seancen på havnen i Svendborg.
-	Hvad sagde hun?
-Hun frarådede det, sagde Magnus.
- Hun sagde, det ville koste dig livet.
-	Men du stoler ikke på hende?
-Jeg stoler ikke på nogen som helst.
julie lod eremitten Stephan køle lidt af.
På afstand betragtede hun de to mænd sammen på verandaen.
Hun gik rundt i haven og duftede til blomsterne.
Hun studerede nysgerrigt bladene på buske og træer.
Der var altid insekter at se.
Selv om bekymrede forskere og medier jævnligt gjorde alt for at skræmme befolkningen fra vid og sans.
I gråvejr eller hen under aften kunne enhver have syne fuldstændig tom for liv.
Men der var altid insekter.
De gemte sig bare.
Når hun makrofotograferede, var det fantastiske ikke kun, at det, der var småt, blev stort, men at ting, hun slet ikke kunne se med det blotte øje, kom til syne ved siden af.
Da hun lidt senere ville slutte sig til dem, rejste Magnus sig og gik hende i møde.
Imens gik Stephan, fløjtende, i gang med at rydde af bordene.
Han snublede og spildte på bordet.
Han havde vist fået rigeligt.
Hun tog et trin op mod Magnus, da Stephan forsvandt ind i huset.
Hun greb Magnus ved armen og førte ham lidt væk.
-	Jeg kan ikke besejre ham.
Hvis jeg ikke sover, dør jeg.
Det ved jeg.
-	Hvis det ikke er typisk, så ved jeg ikke hvad.
Nu har jeg i 14 dage forsøgt at få dig til at indse, at du ikke klarer det her uden søvn.
Uden held.
Men så møder du en lille, selvoptaget naturguru på bare tæer og med munden fuld af volapyk, og så indser du pludselig det geniale i planen?
Hun smilede og strøg ham over kinden.
-	Det klæder dig at være jaloux.
-	Hvad er det for en drøm, du har haft?
-Jeg har haft mange.
-	Én bestemt.
Monika snakkede om den.
Én, du skrev ned engang?
-Jeg har skrevet mange af dem ned.
Hvorfor spørger du?
Da Magnus ikke svarede, rejste hun sig.
- Kan vi ikke gå ned på stranden?
-	Selvfølgelig, sagde han, og så forsvandt de ned gennem en lille sti med omkransende brombærbuske og rosa rugosa.
Julie så sig kritisk om for at finde et passende sted.
Det var lunt og næsten vindstille.
Magnus baksede med vaperen, som var blevet fyldt med sand, da han tabte den under en påfyldning.
- Forbandede ...
Resten forsvandt i ualmindeligt grove eder henvendt til ham selv.
-	Tror du, han bliver ked af det, hvis vi hellere vil sove her, når nu han har redt så fint op? sagde Julie.
Magnus rystede på hovedet.
-	Nej, det vil han om nogen forstå.
Det lød en anelse surt.
-	Jeg går lige op og siger godnat til ham.
Magnus rejste sig og fulgte efter.
Julie spurgte, om der var noget, de skulle hjælpe med, men i deres fravær havde Stephan ryddet det hele af og var allerede på vej i seng.
Han stod i bar overkrop, da Julie trådte op på verandaen.
-	Nå, for satan.
Så er der alarm.
Stephan undersøgte en SMS-besked på mobilen, der lige var kommet.
En kædebesked, der fungerede på øen og advarede om ubudne gæster.
Mest politi, forklarede han.
-	Der er booket 17 motorcykler på den tidlige afgang fra Svendborg i morgen.
Det er lidt usædvanligt.
Når der ikke er tale om veterankørsel, mener jeg.
-	Det er på grund af os, sagde Magnus.
-	Er det dem, der har ...? sagde Stephan og hentydede til Magnus’ forslåede ansigt.
Magnus nikkede.
-	Hvad gør vi?
De vil enten komme her.
Eller vente på jer i Svendborg.
Hvad foreslår du, vi gør?
Starling Air.
Alle, der flygter fra denne ø, bruger Starling Air.
- hvis JEG SKAL dø, vil jeg selv vælge stedet.
Hvis jeg kan.
-	Hvorhen?
-	Stranden, Magnus.
Som vi talte om.
Prøv at se en nat.
Det var en smuk nat.
Der var kun vindens susen i trækronerne bag dem.
Ellers var der helt, helt stille.
I huset var Stephan gået til ro.
Ingen mennesker.
Ingenting.
Kun de to.
Og en lille slubren af vandet i brændingen.
Solen nægtede ligesom at forlade den nederste del af himlen.
De lysende natskyer fik alting til at syne endnu lysere.
Flere satellitter kunne ses fare på kryds og tværs af himmelhvælvet.
Einstein ville have elsket det, tænkte Magnus.
De ville ikke være der uden hans ligninger.
Fordi de var i bevægelse i forhold til jordens beboere, ville de faktisk rumme en mikroskopisk tidsforsinkelse, men fordi de var længere væk fra jordens massemidtpunkt end han og Julie på overfladen, ville de dermed være mindre påvirket af tyngdekraften, og tiden deroppe ville gå hurtigere.
Det hele handlede om små og næsten umålelige mikrosekunder, men hvis ikke der blev korrigeret for dem, ville GPS-systemet være ubrugeligt og give en misvisning på over ti kilometer i døgnet.
-	Stephan tror, at Gud har sat guldsmedene og de andre insekter i verden for at spionere mod os, sagde Julie.
- Det er noget med den måde, de betragter os på.
-	Det lyder, som noget han kunne finde på at sige.
Er der ikke også noget med, at de har mange øjne?
-	Guldsmedene?
Jo.
30.000 individuelle facetter i hvert øje.
Så man ville kunne lave en del splitscreens.
Julie spankulerede rundt i sandet med klipklapperne i hånden.
Med ”Hvis jeg skal dø” hentydede hun ikke til det rockerslæng af lejemordere, der var på vej.
De havde også med nogen sikkerhed etableret, at hun nok var fredet, mens det var Magnus, man ville gå efter.
Men søvnen frygtede hun.
Hun var virkelig bange for at give efter.
Så angst var hun, at en del af den forplantede sig til Magnus.
Hvad nu, hvis hun virkelig aldrig vågnede igen?
Hvordan ville han forsvare det?
Og forklare det?
De lå med udsigt til øhavet.
Det var endnu så lyst, at man kunne fornemme øerne som sorte, lodne pukler derude i mørket, og bag det hele det flimrende lys fra både og byerne på fastlandet.
-	Hvis vi er heldige, kan vi se morild, sagde Magnus.
Han rejste sig og kørte en fod rundt i vandkanten.
-	Hvad er det, du vil høre, Magnus?
-	Fortæl mig om drømmen.
-	Det er så mange år siden.
Jeg var kun otte år dengang i 2002.
Jeg havde næsten glemt den igen.
-	Hvad skete der?
Hun tog en dyb indånding.
-	Jeg havde en klardrøm.
-	En klardrøm?
Magnus satte sig på tæppet ved siden af hende.
-	Du ved, en af de drømme, der fylder dig en hel dag, og hvis billeder, du aldrig glemmer.
Magnus nikkede.
-	Fortæl.
-	Hvorfor vil du vide det?
Hvorfor spørger du?
FORHØRET
- Ja, hvorfor spurgte du, Magnus?
-	Fordi det var en måde at afprøve noget af alt det vanvid, der omgav os.
Altså, jeg var blevet skudt på og tævet af rockere.
Men hendes ord om dæmonen havde jeg jo ret beset stadig kun hendes ord for.
Nu havde en anden person, Monika, fortalt om en drøm, som Julie skulle have haft.
Hvis Julie kunne bekræfte det, ville det være et næsten uomgængeligt bevis for, at der blev talt sandt.
-1 hvert fald om, at hun havde haft drømmen.
Og havde hun så det?
Magnus nikkede.
-Hun drømte om asteroiden.
Ingen tvivl om det.
Natten til fredag den 14. juni 2002.
Od af store, hvide og grålige kumulusskyer over den svenske øresundskyst svævede pludselig i en skrå bane og med kurs mod sydvest en kæmpestor, lysebrun sten.
Den svævede ind over Sjælland og landede mere end kolliderede i nærheden af en åben græsplæne et sted, hun kendte.
Den ramte jorden som en hoppebold og lå så bare dér.
Stille.
Drømmen gjorde så stort indtryk, at hun fortalte sin far om den, hvilket hun ellers ikke plejede at gøre.
Fire dage senere var hun stadig så opfyldt af undren, at hun naturligvis studsede, da hun ved et tilfælde så et telegram på tekst-tv, som hendes far læste, om asteroiden 2002 MN.
Jorden havde været meget tæt på at blive ramt af en asteroide på cirka 50-120 meter, stod der.
Oen var suset forbi i den uhyggeligt ringe afstand af 120.000 kilometer, kun en tredjedel af afstanden til månen.
For det første var hun stadig meget opfyldt af drømmens knivskarpe billeder.
For det andet fandt hun det pudsigt, at man i telegrammet, for at
beskrive størrelsen på asteroiden, sammenlignede den med en fodboldbane.
Hun havde jo overført til virkelige forhold, en gruppe træer og en græsplæne, der mindede mistænkeligt meget om en fodboldbane.
Det sidste, som kan forekomme en smule søgt, var, at asteroiden netop ikke havde ramt os.
Omskrevet til virkeligt sprog fortalte drømmen jo, at der ikke var tale om en fuldtræffer, da asteroiden opførte sig som en hoppebold, da den ramte og ikke forårsagede nogen skader.
Alt i alt fandt hun det hele så besynderligt, at hun igen fortalte sin far om det.
-Men hun var jo gammel nok til at kunne læse.
Hun kunne have læst om den i medierne?
-	Det kunne hun.
Men det gjorde hun ikke.
Hun drømte aldrig om meteorer og asteroider eller andre himmellegemer, hvad også må siges at være lidt specielt.
Hvad der dog nagede en ung, kritisk sjæl som hende, var, at der tilsyneladende ikke var tale om fuldstændig synkronicitet, drømmen kom flere dage før nyheden.
Det fremgik ganske vist ikke af oplysningerne på tekst-tv, hvornår asteroiden havde passeret os.
Derfor bad hun sin far undersøge det på nettet.
Nu bagefter ved alle, hvad også jeg med en vis gysen erfarede, at der rent faktisk var tale om fuldstændig synkronicitet.
Asteroiden
2D02 MN
var af den ubehagelige slags, som vi først bagefter opdagede, havde været tæt på at ramme os.
Tre dage efter for at være helt præcis.
Fredag den 14. juni om eftermiddagen passerede den - nøjagtigt da hun så den i sin drøm.
Hun drømte om asteroiden og vågnede, i nøjagtig det øjeblik den passerede.
Hvordan kunne hun vide det?
Mærke det?
-	Er det ikke en fantastisk og ganske uforklarlig historie, Magnus?
Magnus nikkede.
-	Men hvad jeg virkelig ikke forstår, er, hvorfor det var så vigtigt for jer, når nu der var tale om fuldstændig synkronicitet?
Hvad kunne man bruge det til?
I sagens natur ikke til forebyggende foranstaltninger?
-	Tampen brænder, Magnus.
-	Det gjorde så stort indtryk, at hun skrev det ned.
Lagde det ind i en computer.
Og det må I jo næsten kunne svare på: Det blev ... samlet op?
Og gemt i kassen med uforklarlige hændelser?
-	Det er da en mulighed.
-	Og alle havde adgang til data?
-	Binære tal?
Magnus skar en ærgerlig grimasse.
Men han sagde ikke noget.
-	Du kan virkelig ikke lide dem?
Tallene?
Sært forræderiske.
Er matematikken indbygget i naturen?
Har vi fundet den?
Eller opfundet den?
Ved du, hvor stort universet er, Magnus?
Han viste en simulering på en stor skærm på endevæggen.
En af de simuleringer, Magnus havde set før.
Hvor jorden først var synlig blandt de andre planeter, så i solsystemet, så i galaksen, så sammen med de øvrige galakser, og nu var jorden og solen og Mælkevejen for længst forsvundet, og sådan blev det ved i det uendelige.
-	Tror du virkelig, at nogen på nogen måde bekymrer sig om os?
I resten af universet?
-	Jeg fortæller bare, hvad der skete.
- HVAD ER TYNGDEKRAFT?
-	At: et legeme falder ...
-	Falder du, Magnus?
Ingen ved, hvad tyngdekraft er.
Vi har bare besluttet, at det er en kraft, der trækker i alle legemer.
-	Fordi Newton skrev det?
-	Præcis.
Det er en fiktion.
Joseph-Louis Lagrange sagde 100 år efter Newton, at der i virkeligheden var tale om Virkning’.
-	Det er ordkløveri.
Vi lever i disse fiktioner.
Det ved vi.
-	Ligesom Galilei og faldforsøget, som du skriver om.
-	Præcis.
Men ved hjælp af disse fiktioner kan vi opnå indsigt.
Indsigt i andre ting ...
-	...
Men du tænkte, at hvad nu, hvis man engang, før tallene, så det på en anden måde?
-	I mønstre.
-	I mønstre?
-	Præcis.
I mønstre.
Hvad hvis der findes et andet system, som vi ikke kender?
Det er evner, vi ikke længere behersker.
Stammedans, der kan bringe i ekstase, ritualerne, åndelig indsigt, stoffer, der kan elevere til andre bevidsthedstrin.
En helt anden måde at se og opfatte på.
At være til på.
-	Se bare, hvad dit ayahuasca-trip førte med sig?
Magnus overhørte spydigheden.
Og lod, som om han ikke hørte latteren.
-Hvad hvis der engang var et helt andet system, der forklarer alting lige så godt som vores?
Hvad hvis der er et, der er bedre?
-Det lyder ambitiøst.
Og din pointe er, at det kan jeg faktisk ikke forestille mig, fordi jeg allerede tænker i nyt system?
Et andet?
-	Præcis.
Hvordan opstod tallet nul?
Vi ved det ikke.
Heller ikke selv om vi kan henføre det til et tidspunkt før ... hø-hø ... år nul.
Hvis du slår det binære talsystem op på nettet, vil du finde en vidunderlig beskrivelse:
”Der findes 10 slags mennesker.
Dem, der forstår det binære talsystem, og dem, der ikke gør.
(Hvis du ikke forstår ordsproget, så husk på, at 10 i det binære system = 2 i 10-talssystemet).
Udsagnet kan fortsættes med andre talsystemer, for eksempel dem, der forstår det binære talsystem, dem, der forstår det ternære talsystem, og dem, der ikke forstår nogen af dem, idet 10 i det ternære talsystem betyder 3.
Udsagnet bliver temmelig indforstået.
”Tallene er blevet et våben mod alle os tåber, der ikke forstår en dyt.
Men som til gengæld kan stave.
Og kommatere.
Men når I så gerne vil have mig til at tale om faldende himmellegemer, så er det slet ikke der, du vel hen, vel?
Han rystede på hovedet.
-	Det, du siger, er ikke, at hun så den.
I en drøm.
Men at hun ... flyttede den?
julie gabte OG strakte fødderne foran sig, da Springer ringede til Magnus.
Han tog den og gik lidt afsides.
-	Jeg får nogle tal frem hele tiden, sagde Springer.
- Jeg ved ikke, om det giver mening, men her har du dem: 7, 4, 8.
-	7, 4, 8?
Er det det hele?
-	Jeps.
Men til gengæld får vi dem igen og igen og igen.
-	Kan det være tilfældigt?
sagde Magnus.
-	Ikke med den hyppighed de forekommer.
-	Er det globalt?
-	Det er i samtlige farveseperationer, i alle lag.
Også i krydsrefererede lag.
-	Kan det være en særlig måde, hun arbejder på?
-	Det vil jeg betragte som helt usandsynligt.
Så skulle hun være en fabriksrobot og spraymale biler.
Og hun er vel for helvede ikke en fuck-ing robot?
-	Har I de øverste lag?
Dem, man ser?
-	Vi arbejder bagfra og ud.
Det bliver mest præcist.
Men det tager tid.
Der er mange beregninger.
Og det er tungt.
Men du får resultatet, så snart vi har det.
magnus var SÅ hensynsfuld.
Men han var utvivlsomt også lettet.
Da han berørte hendes kind, greb hun efter hånden og holdt den fast.
Han trak sig fri og svøbte et tæppe tæt om hende.
-	Jeg ved, du er bange.
Og jeg ved, du ikke vil.
Men jeg vil bede dig om at give slip.
Du må være nær bevidstløs med så lidt søvn, du har fået.
Og du vil ikke kunne holde til det.
-	Hvad hvis han dukker op?
-	Det gør han nok.
Men du ser ham jo også, selv om du ikke sover.
Så han skal nok nå dig på den ene eller den anden måde.
-Men vi ved ikke, hvad han vil?
-	Nej, det ved vi netop ikke.
Og det er på tide at finde ud af det.
Måske vil han dig netop noget.
Ikke slå dig ihjel.
Men fortælle dig noget.
Sige noget.
Du tror på det gode.
Måske er det godt, Julie?
-Du tror også på det gode, ikke Magnus?
Jeg elskede det, du skrev til sidst i ’Brunelleschis perspektiv’, om at det var en vigtig pointe i skildringen og udfoldelsen af perspektivet, at Euklids tekster var gået tabt i Europa i middelalderen, men kom tilbage takket være araberne.
At fortælle om nødvendigheden af, at vi holder sammen ...
-	... og hvor afhængige vi er af hinanden.
Ja, jeg skrev det, sagde Magnus.
- Men jeg ved ikke, om jeg tror på det.
Det var mørkt.
I begyndelsen hørte hun stadig Magnus’ stemme.
Men det var svært at afgøre, om det var drøm eller virkeligheden.
Hun faldt ligesom i lag, dybere og dybere ned.
Ned i mørket.
Hun modtog igen disse tekststumper og underlige skrattende frekvenser.
Indslag i ord og billeder.
Forvrængede stemmer, diskantskærende
lyde, som kom det fra gamle dampradioer, og af og til en mudret mumlen, for hun skulle skærpe opmærksomheden for at høre, hvad der blev sagt.
Og så stivnede hun.
Hun kunne ikke se ham.
Men vidste, han var der.
Hun forsøgte at bevæge ansigtet.
Men kunne ikke.
Hun var lammet.
Hun så konturerne af Magnus siddende på stranden ved siden af.
Det holdt hun fast i.
Hun mærkede, hvordan pulsslaget steg, og hun begyndte at snappe efter vejret.
Men hun huskede, hvad Magnus havde sagt.
Og det gav en ro, at han var her.
Et eller andet sted.
I mørket.
Eller lige udenfor.
Hun mindede sig selv om, hvor hun var.
På en strand.
Hun huskede.
En kvinde gik mod gaten i Kuala Lumpurs Internationale Lufthavn.
Bag sig trak hun trolleyvognen.
Mens hun blev mindre og mindre mod de store panoramavinduer for enden af fingeren.
Hvor var det fra?
En tekst?
En bog?
Noget, hun havde læst?
Svirrefluerne flyver.
Men vi ved hverken, hvordan eller hvorfor de fik evnen, for der er aldrig fundet et fossil, der forklarer den side af vingernes gåde.
Hvis fuglenes syn kunne overføres til mennesker, ville det for os se ud, som om alt bevægede sig i slowmotion.
Det samme med styltefluerne.
Der er parallelle virkeligheder.
Hun læste det som ord.
Og hørte det som tekst.
Hun kunne ikke se eller høre præcis, hvem der talte.
- Vi taler om det forkerte.
Vi taler om alt det, vi indbyrdes alle forstår.
Det vedtagne.
Det logiske.
Normaler.
Men det var Magnus.
Det måtte det være.
Torps prisværdige tilstræbte videnskabelighed havde i Julies øjne af og til også et komisk skær, når den forsøgte at indkredse den flora,
hvori man kunne finde de forskellige arter.
Der var nok en rimelighed i det, men også et bizart snobberi, for Julies erfaring sagde hende, at stort set ingen af arterne var kræsne.
Hun fandt både trebåndet sump-svirreflue og sjældne urtesvirrefluer i forældrenes have.
En sommer, hvor fundene bare var væltet ned over hende, tænkte hun, at næsten overnaturlige kræfter måtte være på spil.
Den ene sjældne art efter den anden dukkede pludselig op ud af ingenting, og hun konkluderede, at det kunne bare ikke passe.
Gul vedsvirreflue, sort vedsvirreflue, sen ornamentsvirreflue, toplettet gallesvirreflue, Heringia heringi, det blev bare ved.
Nærmest hver dag kunne hun gå ud og plukke en ny art.
Og for de fleste af dem gjaldt, at hun kun så dem den ene gang.
Hun afskrev det til at begynde med som naturlige fluktuationer, men selv om det var den samme sommer, var det alligevel sært.
Så mange ubeskrevne arter for lokaliteten - og så så mange sjældne.
Hun gik tilbage og undersøgte sit arkiv, og her kunne hun til nogen beroligelse konstatere, at hun havde fotograferet rødgul glans-svirreflue uden åbenbart at være klar over, at det var den på det pågældende tidspunkt.
Så var forklaringen måske bare, at hun nu så anderledes.
Mere kompetent, mere fokuseret.
Og det fortsatte.
Det var om ikke overnaturligt, så unaturligt.
Næsten naturstridigt.
Det blev for hende en bekræftelse på, at hun beskæftigede sig med det rette.
Men også på en næsten magisk vis.
Indre monolog?
Måtte være hendes egne tanker.
Eller?
- Alt, hvad I talte om, du og Magnus, filmen ’
La Jetée’ (’The Jetty’)
, en film, hvor mennesker sendes frem og tilbage i tiden for at forhindre en katastrofe i nutiden, alt, hvad I har foretaget jer, ligger kodet ind.
Hvem var det, Monika?
’Vanilla Sky’.
The Minority Report’.
Film, selvfølgelig.
Men hvorfor?
-	Du skulle egentlig have haft denne her som en gave.
'Franske fluer’.
Men nu må den ende sit liv på bunden af Svendborg havn.
Fra hotelværelset i Svendborg.
Før de forlod det.
Det var Magnus, der talte.
Et minde.
Verdens hurtigste insekt er hestefluen
Hybomitra hinei.
Når hannen sætter efter hunnen, når hastigheden op på mindst 145 kilometer i timen.
Fluen basker med vingerne 500 gange i sekundet.
Spredte noter?
En af deres samtaler: - Kan du mærke, at du lige nu bevæger dig med cirka 40.000 kilometer i timen?
Nej, vel?
Men du ved, det er sandt.
En kendsgerning.
Vi tror på det, fordi generationer før os møjsommeligt fandt ud af den sandhed, der gør andre sandheder mulige.
At jorden på et døgn snurrer rundt om sin egen akse.
En anden af dem:
-	Vi lever i simuleringerne.
I forestillingerne om andre steder og mennesker og begivenheder på den anden side af kloden, som vi ikke selv har set.
Egentlig er det jo helt vildt fantastisk.
-Er du på stoffer igen, Magnus?
Endnu en: Gud - som egypternes pyramider.
En hel verden - også ikke et ord om, hvordan den blev til.
Hun lyttede til kærsangerens harpelignende lyde, pizzicato.
Hun følte, hun smilede.
Et minde.
Pletvist blændet af solen gennem forårsløvet i disse skarpe, hvide morse-blink.
At køre i en bil med nedrullede sideruder og mærke vinden i sit hår.
Måtte være et ungdomsminde.
Et billede af en mand, som efter sigende hjemsøgte folk over hele verden.
I deres drømme.
”Har du nogensinde drømt om denne mand?
”Tusinder verden over reagerede.
Folk fra så forskellige steder som Los Angeles, Berlin, Sao Paulo, Teheran, Beijing, Rom, Barcelona, Stockholm, Paris, New Dehli og Moskva havde alle drømt om den mystiske mand.
Hvad hvis hun ikke var den eneste?
En tanke?
Hendes?
Sidste radarkontakt ved Pulau Perak, kl. 02.40.
- Magnus, vi får sindssyge tal ind.
De samme tal.
Igen og igen.
Computeren er gået amok.
Har vi startet noget?
Hvad er det, vi har sat i gang?
-	Prøv at lukke det hele ned.
-	Det har vi prøvet.
Men vi har ikke længere kontrol over systemet.
Hun befinder sig med udsyn til et stort græsareal.
En gruppe træer står i baggrunden.
Det er en solskinsdag med store, vattede skyer.
Ud af det blå ...
Fortid.
Fremtid.
Sætninger.
Billedstumper.
Hun forstod det ikke.
Og så vågnede hun.
-HVOR ER JEG?
-Du er i sikkerhed.
Er du o.k.?
Hun nikkede mekanisk.
-	Fik du mødt ham?
Hun så på Magnus.
Først var hun i tvivl om, hvem han talte om.
Så slog det hende, at hun havde sovet.
At hun var udhvilet.
- Hvor længe har jeg sovet?
-Du har fået det, som man kalder en god nats søvn.
Hun smilede og sagde til Magnus:
-Jeg har slet ikke set ham.
Jeg så ham slet ikke.
Magnus pakkede de sidste af deres ting og ryddede op efter dem.
Solen strålede over øhavet.
Et skærende lys, man næsten ikke kunne holde ud at se på.
Han kastede et blik på Julie, der så ud, som om hun nød synet af solen.
Som om solen var stået op for første gang.
-	Er du klar? sagde han.
Da hun ikke svarede, lagde han en hånd på hendes skulder.
Julie blev stående, ubevægelig, stirrende ud over havet.
Da hun vendte sig, tabte han pusten.
Han så, hun var rædselsslagen.
Ude af stand til at bevæge sig.
Og kun knapt i stand til at formulere nogle gutturale lyde.
-	Jeg så ham ikke, Magnus.
Han var der ikke.
Men jeg ser ham nu.
Han er her.
-	Hvor?
-	Han skrev.
Først i tågen.
Så i vandet.
Han skrev i vandet.
Magnus stirrede ud over havet.
Der havde ligget en tyk morgentåge mellem øerne.
Der var intet at se på havet.
-	Hvad skrev han?
-	Kileskrift, kinesisk, proto-cuneiform - hvor skulle jeg vide det fra?
Det var i hvert fald ikke emojier.
-	Var det kort, langt, kompliceret eller indlysende?
Julie maste øjnene sammen.
-	Tre tegn.
Hele tiden
tre tegn.
-Hvor er han nu?
Hun gøs.
-	Overalt.
Det var næsten tropisk varmt.
Mens de løb, var det eneste, hun følte sig sikker på, at hun ville dø, hvis hun stoppede op.
Hun var ved at blive idiot af plantagefluerne, der sad i hendes næse, i ørerne, i øjnene.
Også Magnus var plaget af dem.
Forskerne, sagde, mennesket var ved at udrydde dem.
Insekterne.
Men de var overalt.
Som om det ikke var ubehageligt nok at svede som et svin og hvert sekund føle, at ens hoved ville blive blæst af.
Eller at et monster, et spøgelse, en dæmon ville slå en ihjel.
Julie skvattede.
Julie snublede.
Julie faldt.
Julie havde de største problemer med at holde sig oprejst.
Hun blev svimmel, følte alting snurrede rundt, hun var omtåget, hun så syner, hun var træt i alle muskler og led.
-	Jeg er ved at dø, Magnus.
Jeg tror, jeg er ved at dø.
-	Hvad skete der, Julie?
Sig, hvad der skete?
-Jeg tror ikke, det var så god en idé.
-Jeg kender et sted.
Magnus kendte altid et sted.
- Jeg ved, hvor vi tager hen.
-	Har vi lukket ham ind, Magnus?
Var det os, der gjorde det?
Har vi lukket ham ind?
- det var sødt af dig at kigge forbi.
Magnus åbnede døren til det lille motelværelse lidt uden for Karls-ruhe.
-	Det bliver et kort visit, Magnus.
Jeg skal hjem og se mine oldebørn, sagde Gerda Schweiz.
- De bliver jo ikke yngre.
Hvordan har hun det?
-	Hun sover.
Endelig.
Men jeg er bekymret for hende.
Magnus førte hende ind i det dunkelt oplyste lokale.
De talte lavt for ikke at vække Julie.
-	Det er godt, hun har dig, Magnus.
Hvad nåede I frem til i forhold til svirrefluen?
Magnus trak på skuldrene.
-	Jeg tror, hun modtager signaler, budskaber.
-	Jeg ville ønske, jeg kunne bidrage med flere oplysninger.
Men vi er jo kun ved at kradse i overfladen i Gobekli Tepe.
-	Hvordan forklarer vi, at netop den svirreflue var der?
-	Hvad tror du selv, Magnus?
-Jeg ved det ikke.
Jeg ved det helt ærligt ikke.
Jeg tror på hende, og mange af de ting, hun fortæller, ser ud til at passe.
Jeg har prøvet at forklare hende om anunnakierne, men ærlig talt synes jeg, at jeg selv kommer til kort, når jeg skal redegøre for dem.
Hvem var anunnakierne?
Hvem var de egentlig?
-	Det hele stammer fra det samme, sagde Gerda Schweiz og lænede sig bagover, idet hun tog et sug af cigaren.
- Gilgamesh.
Verdens første egentlige historie.
Gilgamesh er i virkeligheden sikkert endnu ældre og stammer måske fra Anatolien.
Vi kan efterhånden se, at det starter her.
Fra Gobekli Tepe og andre steder, vi endnu ikke kender.
Og de gamle i Gobekli Tepe har det måske fra steder og endnu ældre kulturer, vi ikke længere kender.
Herregud, det står endda i eposset, at Gilgamesh havde genoplivet glemt kundskab i Sumer.
-Men jeg har læst Gilgamesh igen.
Flere gange.
Og jeg synes stadig ikke, pråsen går op for mig?
-	Det er, fordi du ikke læser grundigt nok.
Den første tavle fortæller om Gilgamesh og de to drømme, han havde.
I den ene faldt en meteorit til jorden, der var så tung, at Gilgamesh ikke kunne løfte den.
Du sagde, hun havde drømme om sten, der falder?
-Og vi ved, at hebræerne blot løftede Syndflodsmyten ud af de gamle tekster?
-	Syndflodsmyten, fortællingen om Adam og Eva og en lang række andre overleveringer, ja, det er de samme historier, der bæres videre.
Men vi ved det næsten ikke mere.
Prøv bare at spore historien bag Frihedsgudinden tilbage i tid.
Du ender med usvigelig sikkerhed ved Ianna og Ishtar.
Historierne, de gamle og egentlige historier, er stadig med os, vi er bare ikke længere klar over det, fordi vi er ved at drukne os selv i ligegyldige likes og smileys.
Magnus kneb øjnene sammen og tænkte sig om.
-Men hvis jeg skulle lede efter en bestemt, der kunne have besat hende.
Hvem ville passe?
Gerda Schweiz fik igen liv i den lille stump cigar, der lå på kanten af et askebæger.
Magnus skævede nervøst til røgalarmen, der med en lille, blinkende, rød anode med det samme så ud til at få et apoplektisk anfald.
Han rejste sig og åbnede vinduet.
-Der var syv anunnakier,
sagde Gerda Schweiz og forsvandt i en stor røgsky.
- Underverdenens dommere.
Anu, Enlil, Enki, Nanna, Shamash, Adad og Ishtar.
-Hvis nu man - i et tankeeksperiment - forestiller sig, at en af disse er kommet tilbage.
Hvem kunne man bedst forestille sig materialisere sig?
-	Det var Enlil, der skabte dæmonen Humbaba.
Men du ved jo, Magnus, at det hurtigt bliver helt uoverskueligt, hvis vi inddrager hele horden af dæmoner.
For slet ikke at tale om hele den mesopotamiske panteon.
Vi ved også, at historierne ændrer sig over tid.
Gengivelserne.
Alt efter om det kommer fra Sumer eller Babylon.
Eller fra assyrerne.
Den dæmon, du nævner, kan i princippet være meget, meget gammel og kan oprindelig have heddet noget helt andet.
-	Hun har drømt om Enlil.
-	Så ville jeg holde på ham.
Det er Enlil, der skaber rummet.
Adskiller jord fra himmel, så mennesket kan leve.
Det er også Enlil, der sender syndfloden.
I raseri.
Humbaba bevogter cedertræsskovene.
Dyrene vækkes til live, når han er i nærheden.
Ofte gengives hans ansigt ved hjælp af en enkelt ubrudt og sammenfoldet linje.
Lidt ligesom når datidens sandsigere klaskede indvolde ud og læste i organerne på dyr og mennesker for at se tegn og varsler.
I det gamle Rom kaldte man sådan en sandsiger for en haruspex.
Grækerne praktiserede også tegntydningen i indvolde.
Ikke mindst i leveren.
Jeg tror, Julie er sådan en haruspex.
Hun ser ting.
-Men det er Andrea Natella, der kommer til at vække ham til live?
-	Din lille veninde er jo også med til at åbne verden.
Også for dig.
Perspektivet.
Var du ikke på jagt efter det?
Det er jo ret beset det, som Enlil giver til jorden.
Og det, gengivelsen af perspektivet gør.
Engang var gengivelserne af virkeligheden uden dybde.
Uden perspektiv.
Du har nærmest fundet den oprindelse, du leder efter.
Hun hostede og hakkede et par gange.
- Hvad ved I egentlig om Andrea Natella?
Om hvem han er?
-	Hvad mener du?
-	Er ikke selv det amerikanske forsvar begyndt at anerkende ægtheden af ufovideoer nu?
Magnus stirrede vantro på hende.
-	Rumvæsener?
-	Rumvæsener?
Dæmoner?
Halvguder?
Herregud, Magnus.
Det er det, Gobekli Tepe fortæller os.
Vi har kun teorier.
Forestillinger om ver-
den, før vi pludselig bliver klogere.
Vi famler os frem i mørket.
Hvad jeg altid har fundet fantastisk pikant, er, at både sumererne og egypterne insisterer på disse lange kongerækker.
Og Biblen, for den sags skyld.
De sætter navn og år på dem, som om det var skinbarlig virkelighed.
Det hele går hundredtusinder af år tilbage.
-Men her mangler fundene?
-	Det kommer an på, hvem man spørger, Magnus.
Da forskere i efteråret 2016 i Eppelsheim i Tyskland fandt to tænder, der var 9,7 millioner år gamle, og som muligvis stammede fra en tidlig menneskerace, trak det overskrifter overalt i verden.
Skulle menneskehedens historie helt skrives om?
Året efter kunne en række videnskabelige tidsskrifter slå fast, at det skulle den ikke.
Der var ikke tale om en hidtil ukendt europæisk Australopithecus.
-	Det ville alligevel også være vildt?
-Men det er egentlig ikke den bedste historie.
"Overvældende fossile og genetiske beviser peger på en afrikansk oprindelse for moderne mennesker, som ikke forlod Afrika tidligere end for 120.000 år siden og højst sandsynligt først for mellem 50.000-80.000 år siden,” skrev National Geographics næsten triumferende.
To måneder senere kunne en artikel i Science afsløre, at ”nye dateringer af fossiler fra Israel indikerer, at vores art (Homo Sapiens) levede uden for Afrika for cirka 185.000 år siden eller 80.000 år tidligere end før antaget”.
Det ender nok med, at Michael Cremo og alle de andre fantaster får ret - også på dette punkt.
Hvor længe har vi været her?
Hvor kom vi fra?
Har der hele tiden været nogen ...
nogle andre ... sammen med os?
Når jeg lytter til Michael Cremo og hans "forbudte arkæologi og arbitrære fund og videnskabelige diskrepanser”, gør jeg det altid med stor agtpågivenhed.
Men jeg lytter.
Den her ... dæmon ... hvad vil han hende?
-	Det er også uklart, sagde Magnus.
- Måske fungerer hun blot som et medium?
-	Hmm.
Det er heller ikke umuligt, Magnus.
Vi moderne mennesker har helt mistet forbindelsen til den slags.
Men førhen var det normalt
med særligt udvalgte, der modtog varsler.
Som sagt kunne Julie sagtens være et medium.
En shaman.
-	Måske skal hun viderebringe et budskab?
Måske skal hun bruges som eksempel?
Men jeg synes pludselig bare, jeg kan finde det djævlefjæs alle steder.
I oldnordiske tekster, i middelalderlige skrifter, udhugget som klippekunst, i hulemalerier.
Jeg kan helt ærligt ikke sige mig fri for at tænke, at der ligger noget helt gammeltestamentligt i det her.
At vi bliver straffet.
For vores opførsel.
I Asien, i Afrika, i Sydamerika brænder vi regnskoven af.
Vi svømmer rundt i pis og plastic.
Vi opfører os skandaløst.
Og ingen stopper det.
-	Før nogen gør?
Eller noget?
Det er rart at høre, at dine moralske kvababbelser er intakte, Magnus.
-	Hvad mener du?
-Jeg mener, at hvis du spørger din veninde, hvad hun mener om folks angst for, at vi mennesker er ved at udrydde insekterne, som forskerne påstår, vil hun sikkert slå en stor latter op.
-	Hvorfor?
-	Fordi insekterne har været her i millioner af år.
Og formentlig vil være her millioner af år efter os.
Jeg syntes, mit eget fag var kompliceret.
Men det var da kun, til jeg læste mig lidt ind i entomologien.
Er du klar over, Magnus, at der findes en hvepsefamilie, Ichneumonidae, der tæller 100.000, ja måske 200.000 forskellige arter?
Vi skulle i Danmark kun have registreret et par tusinde af dem.
Og Ichneumonidae er - omend den er stor - så kun én enkelt familie.
Ingen mennesker begriber vist bare antydningsvis, hvor mangfoldig verden er.
Som vi andre sidder og rykker lidt rundt på potteskår alt efter nye fund, udskiller entomologerne hele tiden nye underfamilier og ændrer taksonomien.
Det er, som om vi aldrig bliver færdige.
På noget felt.
-	M^en tilsynekomsten af svirrefluen må betyde et eller andet?
-	Det gør den måske også.
Jeg fandt en gammel tråd fra nettet, hvor to anerkendte europæiske svirreftueforskere morer sig med at hitte på et navn til en svirreflue, der kun på rygteplan skulle findes.
Der er et par
indrapporteringer fra Belgien og Sydfrankrig og Polen.
Men ingen af dem har billeder af den.
Beskrivelserne svarer meget godt til den flue, Julie har talt om.
Pudsigt nok
- ja, jeg blev jo nysgerrig, så jeg gik lidt videre - er der et sammenfald mellem observationerne og datasæt fra IMO, International Meteor Organization.
Du kender dødsfluen, Cynomya mortuorum, den flue, der altid optræder som den første i forbindelse med fund aflig.
Et par af svirreflueeksperterne spøger med det og foreslår navnet Volucella mortuorum.
-Men vi tror jo ikke på den slags?
-	Nej, grinede den gamle dame.
- Det gør vi ikke.
Men ligesom når Michael Cremo peger på fund af millioner af år gamle menneskeknogler, så lytter vi.
Det er altid godt at lytte.
Magnus ledsagede hende til døren.
-	Du er bekymret for hende, ikke Magnus?
Han nikkede.
-	Det tror jeg ikke, du behøver at være.
Det er dig, jeg ville være bekymret for.
Omvendt er jeg sikker på, hun nok skal passe på dig.
hun vidste ikke, hvor længe hun havde sovet.
Men hun var udhvilet.
Hun huskede intet fra flyturen, intet fra ankomsten, intet fra kørslen i de schweiziske og østrigske alper.
Hun vidste kun, hvad Magnus senere havde fortalt.
At de befandt sig midt mellem fire lande, Schweiz, Østrig, Liechtenstein og Italien.
Bad Ragaz.
Det var en velværeby, selv om det vel officielt blot var et sted, et resort.
For arabiske multimillionærer og vestlige velhavere.
Da Julie ved et tilfælde så prisen på en overnatning, troede hun, de havde købt en lejlighed.
Gad vide, hvor mange penge han havde vundet i tidens løb?
Selve komplekset var enormt.
En egen by.
Med alle tænkelige faciliteter.
Værelset, de boede på, var i virkeligheden en lys lejlighed med to toiletter og masser af rum og udsigt til bjergene.
Når Magnus havde valgt dette sted, var det ikke kun, fordi der her fandtes specialister, der kunne tage sig af Julie.
Og måske løse hendes problemer.
Det var også, fordi det måske var et af de mest sikre steder, de overhovedet kunne opholde sig.
Fordi der befandt sig så mange rigmænd på stedet, var de beskyttet af et privat vagtværn og personale i hundredvis, og ingen, der betalte så meget for et ophold, ville blive afsløret over for nogen som helst.
De var med andre ord godt kamuflerede.
Helt anonyme.
Og sikre.
Så længe de kunne betale.
Første aften spiste de på Michelin-restauranten Reden.
Hun havde aldrig været på Noma eller på Osteria Francescana i Modena eller El Celler de Can Roca i Girona, eller på Mirazur i Menton.
Men hun forestillede sig, at det måtte være noget nær det samme.
Magnus havde lovet hende, at alle de steder skulle de se.
I fremtiden.
Eiffeltårnet, hvor hun aldrig havde været.
La Sagrada Familia, som han beundrede for den kollektive bedrift i at fremmane en afdød kunstners forestilling om skønhed som et fælles anliggende.
Som han elskede.
- Jeg har en plan, sagde Magnus.
For første gang i lang tid følte hun ikke, at hun behøvede at være bange.
De var svirrefluer.
Men de var blevet opdaget.
Ingen af dem brød sig om tanken.
Om at skifte ham.
De ønskede måske nok forandring, men alting skulle helst være det samme.
Og det var ikke muligt.
Og nu henstod der ingen anden mulighed end forvandlingen.
Den helt og aldeles totale forvandling.
Hotellet eller klinikken,
eller hvad man nu skulle kalde dette sted, havde det hele.
Eget hospital.
Egne kirurger.
Ansigt, hår, hænder, knogler.
Alt kunne de få ordnet her.
Herefter ville intet kunne røre dem mere.
De kunne forlade stedet som helt nye mennesker.
Ingen her ville røbe dem.
Så længe de havde penge nok.
Så længe de havde penge nok.
Det hele bød ham på en måde imod.
Det vidste hun.
Men hvis det var måden, de kunne overleve på, var han, sagde han, villig til som en anden jetset-stakkel at ommøblere hele ijæset, om det skulle være.
det var de samme spørgsmål, psykologerne stillede.
Og Julie svarede, som hun plejede:
-	Det kan føles, som om man er ved at blive kvalt.
-Men du føler, der er en anden i rummet?
-	Præcis.
Clark Summerson, psykolog og neurolog.
Julie var vild med hans navn.
En høj, mørk og tegneserieagtig mand, der tydeligvis selv havde været om både kirurgerne og odontologerne her på stedet med sine høje kindben og skinnende, hvide tænder.
Delphine Busnel, hans kvindelige kollega med den smukke hud og den krystalklare stemme, ren og vibrerende, som det kildevand, man kunne købe her på stedet i alverdens udgaver.
Julie følte sig tryg.
Måske var det sproget.
Distancen.
Det forekom, som om det var en anden, der var under behandling.
Måske var det bare dette at kunne forhale det uundgåelige.
Blot et par dage.
magnus studerede sit eget spejlbillede.
Hævelserne var faldet efter slagsmålet med rockeren i Svendborg.
Der var en svag jodgul farve ved næseroden.
Han havde stadig skrammer hist og her.
Men ellers var der intet at se.
Han strøg sig over sin karseklippede isse.
-	Jeg vil se yngre ud, sagde han.
-Hvis jeg nu får lavet rynker, vil du så have mig?
sagde hun.
Han lo.
Han trak hende ind til sig og kyssede hende.
-Selv hvis du kom til at ligne en kinesisk foldehund, ville jeg tage dig.
Hun nænnede ikke at sige, at intet af det hjalp.
At hun stadig så ’ham’,
når hun lukkede øjnene.
Og af og til også når hun var vågen.
Ét øjeblik lignede han Abu Sidal, et andet øjeblik var han en kvinde.
Så ændrede han form.
Blev til et fabelvæsen med en løves poter og kløer som en grib og med tyrehorn i panden.
Hans hale og fallos endte begge i en slanges hoved.
Så var han svirreflue, og så lignede han igen Andrea Natellas stregtegning.
Hun løj for Magnus.
Det gør man i et forhold.
Lyver lidt.
Af hensyn til den anden.
Hun kunne godt lide tanken.
Om at lyve lidt.
Hun havde det lidt, som når en by går til ro.
Langsomt slukkes lysene omkring en.
Folk trækker for og ruller ned.
Hun valgte at ignorere ’ham’.
For hun havde set, hvor glad det gjorde Magnus, at hun sov.
Og hun sov virkelig.
En lille smule.
For første gang i lang tid.
-	Tager du stadig de piller, som du har fået ordineret af din psykolog?
-	De her?
sagde Julie og holdt en æske med Lamotrigin-piller frem.
-	Lad være med at spise flere af dem.
-	Hvorfor?
-	Du ved, at nazisterne slog millioner af jøder ihjel.
Du er gammel nok til at kunne huske de helt nutidige massehenrettelser af uskyldige mennesker.
Du kender Putin og hans forbrydelser?
Alligevel tvivler du på, at din psykolog skulle have forrådt dig?
Julie gik ud på badeværelset.
Hun fjernede låget og skyllede resten af pillerne ud i toilettet.
Men hun vidste inderst inde, at heller ikke det ville hjælpe.
En aften hun havde været under bruseren, bad hun ham undersøge sit kranium.
-	Jeg vil bare godt være helt sikker, sagde hun.
Hun mindede ham om filmen ’Kandidaten fra Manchuriet’, som hun vidste, han elskede, fordi den mindede ham om verden med Trump.
- Jeg aner ikke, hvad de foretog sig på det hospital.
Men inderst inde vidste hun godt, at Magnus intet ville finde.
At de intet havde gjort ved hende på Søvnlaboratoriet.
For de kunne ikke.
- hvordan kan det være, jeg ikke ser ham her?
Var det forkert ligefrem at vildlede ham?
Magnus, hendes elskede?
Så demonstrativt?
Det var det nok.
Men man løj lidt for hinanden i et rigtigt forhold.
Og Julie kunne godt lide at se dem som i et forhold.
Desuden var det en følge af, at hun ligesom følte, at slutningen var uundgåelig.
Det gjorde hende bedrøvet.
Men også sært opstemt.
-Jeg ved det ikke, sagde Magnus.
- Jeg forstår ikke rigtigt, hvad der sker.
Magnus brød sig ikke om det.
Han følte sig overbevist om, at noget ikke stemte.
At der var noget, han havde overset.
-	Gud er en mester i at få alt til at se helt tilfældigt ud.
Et voldsomt jordskælv udrydder 20.000 mennesker.
En sultkatastrofe, et biluheld, et selvmord.
Hvad var det, vi ikke skulle se?
Han stirrede mod himlen om aftenen.
-	Om et minut kan det hele være forbi.
De var der i dagevis, et antal, som Julie holdt op med at holde styr på.
For de begyndte hurtigt at flyde sammen.
Dage, der var beroligende ens.
Svømmeture og spabade, massage og gåture i terrænet udenfor med udsigt til bjergene.
Søvn, søvn, søvn.
Eftermiddagslure og nattesøvn.
Selv Julie sov.
Lidt.
Løbeture på løbebånd, svedende i sauna og bade under åben himmel.
Lukket inde som bag et massivt hegn.
Julie følte sig lykkelig.
Om aftenen ringede Springer.
-	Dårligt nyt?
sagde Julie, da Magnus afsluttede samtalen.
-De har haft en brand i kontoret, sagde Magnus.
- En af computerne brød i brand.
-	Er der sket dem noget?
-	Nej.
Jeg bad dem om at lukke det hele ned.
-	Hvad skal vi lægge i det?
-Jeg ved det ikke, sagde Magnus.
-	Det er ikke sikkert, det har noget med billedet at gøre.
Hvad med backup?
-	Flere steder.
Men det sætter dem unægteligt tilbage i deres arbejde.
En aften, hvor de gjorde sig klar til middagen i restaurant Reden, så Magnus uroligt omkring sig.
- Jeg ved det ikke.
Er det bare mig?
Eller ryster bygningen?
-	Nej, jeg mærker det også.
Jeg har spurgt i receptionen.
Men
ingen ved noget.
Det er heller ikke hele tiden.
Magnus så ud på bjergene.
Himlen var sært hvid.
-Der er intet i nyhederne.
Ingen skriver noget.
Ingen sender.
Måske er det bare noget atmosfærisk?
Næste dag var Magnus i dårligt humør.
Han sugede irriteret på vaperen.
-Jeg tror ikke, vi får svarene fra Springer og Logo.
-	Hvad mener du?
-Jeg tror ikke, vi må få dem.
Hun fornemmede en angst i hans blik.
Og en trods.
-	Men hvordan forklarer du det?
-	Jeg aner det ikke.
Han råbte.
- Tror du, jeg er en skide encyklopædi?
Så forlod han lokalet.
Julie stivnede.
Deres første skænderi.
Julie burde være ked af det.
Men det var hun ikke.
I forhold skændtes man. Magnus hævede aldrig stemmen over for hende.
Hun kendte ham allerede så godt, at hun vidste, han
kun blev bange, når han stod over for noget, han ikke forstod.
Det forplantede sig til hende.
Som en lyd i øret.
En stemmegaffels vibration.
Eller et insekts summen.
Hun betragtede landskabet udenfor.
Bjergene og skyerne.
Helt tilbage fra starten af 1800-tallet var iøjnefaldende koncentrationer af migrerende svirrefluer
beskrevet i den europæiske litteratur.
I 1960erne og 1970erne blev migrationer på Bretolet-passet i Schweiz studeret, og det blev fastslået, at fænomenet med millioner af migrerende svirrefluer på ingen måde var tilfældigt, men forekom hvert år med varierende intensitet alt efter vejrforhold og populationstæthed.
En række af svirrefluerne rejste på denne måde.
Trak.
Ligesom fuglene.
Hun kneb øjnene sammen for at forsøge at vurdere, om det var et migrationstræk, hun var vidne til.
På afstand lignede det skyer.
Hun åbnede forsigtigt vinduet på klem.
Da de første individer landede, var hun ikke længere i tvivl.
Et enkelt år havde hun selv oplevet det med Epi-syrphus balteatus, den dobbeltbåndede, men ellers var det mest sådan noget, man læste om.
Hun huskede Torps beskrivelser af de store invasioner i 1960 erne og 1970 erne.
Mens hun betragtede de enorme skyer af insekter, landede flere og flere og begyndte at krible op og ned ad hendes arme.
De, der ikke satte sig, stod om hende, som Xanthandrus comtus og Syrphus vitripennis kunne gøre det i efteråret.
Intimiderende, nærmest prikkende en på næsen, og hele tiden med en summen, der var høj og tog til i tonestyrke og steg i frekvens, og som man aldrig rigtigt vidste, hvor kom fra.
Lydstyrken bare steg og steg.
Som dengang en hveps fløj ind i hendes øre.
Var de en armé af venner?
Eller her for at advare?
Hun kunne ikke dy sig.
En satte sig på hendes arm.
Hun kunne umiddelbart udelukke N. meticulosa, der havde klare randårer og gul baglårsspids.
Men var det så den almindelige N. podagrica eller den mere sjældne N. obliqua?
Begge havde skyggede randårer, men uden at kunne se bagkroppens gule tegninger eller kitinbroen, om den var åben eller lukket, bag baghofterne kunne hun ikke være sikker.
Men det var heller ikke det,
der egentlig optog hende.
Hun undrede sig over at se dem i det hele taget.
For ingen af dem var migrationsarter.
Hun så op.
Himlen var sort af svirrefluer.
Hun skubbede vinduet til igen.
Måske var Magnus helt galt på den.
Måske var det bare naturen, der reagerede.
Som den reagerede ved at sende en ansamling af pimpsten på størrelse med Ærø mod det nødlidende koralrev i Australien?
Det størknede lavaskum ville blive ført med havstrømmene og danne millioner af nye koraller, når det nåede frem.
Hvordan forklarede man, at en undersøisk vulkan nær Tonga vidste, at den var gal flere tusinde kilometer væk?
Hun havde engang læst, hvordan Mao Zedong, Kinas hedengangne diktator, erklærede fluerne krig.
Og ikke bare dem.
Han blæste også til angreb på myg og rotter - og spurve.
1 1958 blev der indledt en udryddelseskampagne, hvor særligt spurvene blev set som problematiske, fordi de fremstod som et forargeligt symbol på kapitalistiske værdier.
De blev tykke og fede af bøndernes slid ved at spise kornet uden at give noget igen.
Hele landet blev mobiliseret i kampen, og faktisk lykkedes det stort set at udrydde spurvene fra Kina.
Bagefter fandt man ud af, at fuglene havde spist langt flere insekter end korn, og den biologiske ubalance, der derfor opstod efter udryddelsen, resulterede i en af de værste sultkatastrofer i landets historie, hvor mellem 15 og 45 millioner kinesere mistede livet.
Måske reagerede naturen.
Ligesom Magnus.
I angst.
Og i trods.
Måske slog den tilbage.
OM eftermiddagen deltog hun i seancerne.
Samtaler med psykologer, gode råd fra terapeuter.
Behagelige mennesker, rare mennesker, der kerede sig om hendes ve og vel.
Samtaler, hvor man gik langt tilbage i hendes liv.
Hypnose sågar.
Og bare en anelse sedativer, når angsten af og til truede med at bryde frem.
Hele hendes liv blev oprullet.
-Og så havde du ufodrømme i en periode?
Du blev næsten besat af dem.
Byggede eller forsøgte du at bygge drømmene i lego, når du legede med de små i børnehaven?
Julie, snøvlende: - Men jeg tror ikke på rumvæsener.
-Men du tror på rejsen, ikke?
Transporten til et andet sted i bevidstheden?
Julie nikkede.
-	Det var disse ting, der var så tilsyneladende ubetydelige, at du knapt nok lagde mærke til dem?
Og så havde du ufodrømme i en periode?
Du blev næsten besat af dem.
Byggede eller forsøgte du at bygge drømmene i lego, når du legede med de små i børnehaven.
Hvorfor gentog de det?
Sikkert et eller andet sofistikeret suggestionstrick.
-	Men jeg tror ikke på rumvæsener.
-	Men du tror på rejsen, ikke?
Transporten til et andet sted i bevidstheden?
Når der indimellem var en pause i spørgsmålene og beretningerne, fik hun høretelefoner på og lod sig omslutte aflyd.
På et tv blev der streamet nyheder.
Der var en reportage fra Mellemøsten.
På et andet tv blev der bragt
klip fra femårsdagen for MH-370, flyet, der aldrig var blevet fundet.
På andre skærme kørte andre klip.
En kvindelig foredragsspeaker berettede, mens underliggende beroligende musik og lydeffekter ledsagede speaken: ”Andromeda-galaksen er vores største nabogalakse.
Lyset, vi ser fra centeret af den, er to en halv millioner år gammelt.
Vi har konstateret, at der findes over 100 milliarder planeter, mindst, i Mælkevejen alene.
Og alle stjerner har planeter omkring sig.
Også i vores egen mælkevej.
Selv lyset ville bruge fire år på at nå den nærmeste stjerne.
Det ville tage 50-100.000 år for en af vores nuværende raketter at nå den nærmeste stjerne.
Vi er så små.
Så betydningsløse.
Næsten som om vi ikke er her.
”Sådan havde hun tit selv tænkt.
Når hun kom med makroen, var de så sky og opmærksomme på hendes tilstedeværelse, at hun nærmest måtte være ubevægelig for ikke at skræmme dem.
Hvad konstituerer organisk liv?
Det forekom hende mirakuløst, at noget så småt kunne være udstyret med sanser og evner til at navigere.
Julie lå med lukkede øjne.
Hun havde fået at vide, at behandlingen virkede bedst, hvis hun lukkede øjnene og gjorde sig sine egne forestillinger.
Men hun måtte gerne åbne dem.
Og når hun åbnede øjnene, så hun, at rummet fyldtes med lys fra storskærme, der omkransede operationssengen.
Billederne fulgte beretningen, men der var tilføjet rene, beroligende lydeffekter på visse af panelerne.
"Oumuamua var det første interstellare objekt, verden endnu har set.
Det kom i oktober 2017 fra Vega i stjernetegnet Lyren.
Men det var, da vi så det.
Da det i sin tid tog ud på sin rejse, fandtes Lyren ikke på den position på himlen.
Forskerne diskuterer stadig, hvad Oumuamua er for et objekt.
En sten, en asteroide, der er rejst i en meget lang bane, eller et avanceret rumskib, der har nået Mælkevejen og vores solsystem?”
Der blev talt om Big Bang og universets alder, de foredrag, man så i skolen.
Så blev der tilføjet noget om de nyeste opdagelser i rummet.
”De fysiske teorier fortæller os, at tiden ikke har en bestemt retning.
At der reelt ingen forskel er på nutid, fortid og fremtid.
At vores opfattelse af tid i realiteten er en illusion.
Det betyder også, at der ikke findes samtidighed.
At der ikke findes et objektivt nu.
Det er helt i strid med vores opfattelse af, hvordan verden er indrettet, men det er ikke desto mindre sandt.
Det kan tilmed bevises.
Med de størst kendte kræfter i universet.
Det omvendte kan muligvis føles som mere sandt.
Men det kan ikke bevises.
Der fandtes fysikere, der mente, at tiden i det tidlige univers slet ikke fandtes.
At det så ud, som det ville se ud engang, når sorte huller havde ædt alt, og der ingen masse ville være tilbage.
Så ville universet igen miste tiden.
Og uden tiden ville begrebet masse heller ingen mening give.
Man mente, at svaret skulle findes i baggrundsstrålingen.
For før det nuværende univers ville der have været et andet.
Og sådan havde det været i al uendelighed.
Sorte huller og trykbølger, der var rullet på kryds og tværs gennem enorme afstande.
Som regn, der falder på overfladen af en sø, findes der et mønster af ringe, der breder sig.
Og selv efter at regnen er stoppet, vil der være et komplekst mønster af krusninger på overfladen.
Disse fysikere mente, at mønstrene ville kunne findes i baggrundsstrålingen.
Et sted, hvor ingen endnu havde ledt, fordi vi endnu ikke havde været i stand til i detaljer at analysere informationen fra baggrundsstrålingen.
”Hun mærkede høretelefonerne blive fjernet igen.
-	Tænk nu på alle de billeder, du har set.
Undervejs.
-Der er sådan en tekststump, jeg får i hovedet hele tiden: ”En kvinde nærmede sig ...”
-	Fortæl nu, hvad du ser?
Normale mennesker ser ikke ottesidede pyramider.
Det kan kun ses fra luften, og de fleste ved det slet ikke.
-	Måske har Magnus fortalt det?
-Du så det for længe siden?
Før du mødte Magnus?
-Jeg må have set det i et blad.
Læst om det på nettet.
-Da du var lille, drømte du, at du faldt.
Faldt og faldt ned forbi klippestykker, men du var helt fokuseret på suget i maven, der fik dig til at vågne.
Og senere lærte du om Freud og falddrømme og seksualitet og skænkede aldrig mere disse drømme en tanke.
Men de var der, du så det.
Da stenene faldt.
Du var midt imellem dem.
Da du blev teenager og fik job i en børnehave, gennemgik du en fase ...
-	... men det har jeg fortalt?
-	... hvor du ud af intet begyndte at drømme om rumskibe.
Det greb dig.
Dag og nat.
Og du blev så besat som skuespillerne i en gammel film, '
Nærkontakt af første grad’,
at du forsøgte at rekonstruere dem i lego, og børnene stirrede måbende, var alligevel lidt betænkelige ved så intenst et engagement.
Og så forsvandt det igen.
Puf.
Hvor blev det af?
Og du havde tidligere haft en drøm.
Da du vågnede i et hus et sted, helt opfyldt af en drøm om en asteroide, der ramte jorden.
-	...
Den var på størrelse med en fodboldbane ...
-	Den drøm var særlig, det vidste du, for det var en af de drømme, der fulgte dig hele dagen, flere dage, og ugen efter fik du bekræftet, at en asteroide var suset forbi jorden.
Og de, medierne, skrev, at den var på størrelse med en ...
-	... fodboldbane.
Jeg husker det.
-	Nemlig.
Hvad gjorde du, da du så den i drømmen?
Gjorde du noget?
Tænkte du på noget?
-	Jeg tror mest, jeg tænkte på, at det ikke var godt, men også at den var så smuk.
-	Hvor tror du, at du henter billederne fra?
-	Siennafarvet og kantet, men alligevel rund i det.
-Og så blev du alligevel nysgerrig.
Og gik på nettet.
-	Det var nu min far ...
-	...
Og undersøgte, hvornår asteroiden var strøget forbi jorden.
For umiddelbart passede tingene jo ikke sammen.
Da du læste om det på tekst-tv, var det flere dage siden, at du havde haft din drøm ...
-	... og så fandt jeg ud af, at tekst-tv’s artikel handlede om en begivenhed, der fandt sted for flere dage siden ...
-	Helt præcist den fredag eftermiddag.
Nøjagtig på det tidspunkt, du havde din drøm og vågnede.
Og var sært og magisk opfyldt af den hele resten af dagen.
-	At kende fremtiden er at ændre den?
-	Eller skabe den?
Hvordan forklarer du det selv?
-Det kan jeg ikke.
-Men du har aldrig glemt det.
Faktisk står den dag endnu lysende klar for dig, næsten lige så lysende klar som drømmen selv, da du havde den?
-Men hvad betyder det?
-	Det handler ikke om, hvad du så.
Rumskibe, asteroider.
Det var rejsen.
Du rejste.
Gennem tiden.
Var du glad for din far, da du var barn?
-	Jeg elsker min far.
Hen under aften sad Magnus fordybet i en telefonsamtale med Springer, da Delphine Busnel nærmede sig og greb fat i ham.
-Hun ved det ikke.
-	Ved ikke hvad?
-Hun taler hele tiden om sine forældre.
-Må hun ikke det?
-	Men du ved da, at hun er alene med sin mor?
Hun har ingen far mere.
Hendes far er død.
de var som inde i et akvarium.
Som på en scene
.Hvor det forventedes af dem, at de baskede lidt med finnerne og svømmede rundt og tog føde til sig.
Magnus var bekymret både for Julie, og for hvad han havde sat Springer og Logo i gang med.
Hvad nu, hvis han gjorde præcis det, man forventede af ham?
Samtidig frygtede han, at Julie ikke var helt ærlig over for ham.
Hun forsikrede ham om, at hun var inde i en god rytme med nattesøvn, men hvad hvis det ikke passede?
Han sov som en sten og kunne dermed dårligt kontrollere det.
Han var imponeret over, at hun overhovedet var i stand til at gå og tale, men omvendt syntes han heller ikke, han så den mærkbare bedring i hendes almentilstand, som han havde forventet.
Hvad hvis hun mistede forstanden eller pludselig intet kunne huske?
Han hev fat i Delphine Busnel og spurgte hende til råds.
-	Erindringerne lagres dybt inde i hjernen i hippocampus.
Den store del af hjernen, neocortex, binder det hele sammen.
I den mediale fron-tallap træffer vi vores beslutninger ud fra følelser og intuition.
Jeg ved ikke, hvorfor Julies hjerne ser ud til at fungere anderledes.
Men det er det, vi ser på.
-	Men kan hun blive syg?
-	En tredjedel af vores liv tilbringer vi nedsunket i et vegetativt stadie, og det er ikke sådan, at vi ikke har undret os over det, men det er stadig fortvivlende, så lidt vi ved om, hvorfor og hvad der foregår, når vi sover.
Og hvorfor vi egentlig gør det.
Vi ved, at hjernen arbejder på højtryk, mens vi sover, og renser og spuler og gør os friske igen.
Hun skal nok blive rask.
Alene fordi hun er så ung.
Hun kan ikke andet.
Og hvad nu, hvis nogen altid kendte ens næste træk, uanset om man gjorde det modsatte af, hvad man havde tænkt?
Magnus’ hoved summede af overvejelser.
Samtidig kunne han ikke sige sig fri af en diffus frygt for, at de blev straffet for noget, han ikke vidste, hvad var.
At de selv blev ofre.
Fordi de nægtede at spille med?
At medvirke?
Samtidig rungede hans credo i hovedet på ham: Ofte forekommer en teori kun urealistisk, fordi modtagerens forudsætning for at forstå den er for ringe.
- jeg vil være ærlig, Julie, sagde han en aften.
- Jeg tror ikke, vi får et svar.
-	Jeg behøver ikke vide noget, sagde hun.
- Det er mere dig, der vil vide det.
Egentlig vil jeg helst bare glemme alt om det.
-	Mener du det?
Hun nikkede.
-	Vi er i live, Magnus.
Der er ingen efter os mere.
Du bekymrer dig for meget.
Han hviskede:
-	Jeg er bekymret, fordi vi formentlig har set det hele før.
I alle de store fortællinger, der er overleveret i mytologier og religiøse skrifter, tales der om en menneskehed, der er blevet arrogant, og som ødelægger alt omkring sig.
Så kommer straffen.
Og den er hård.
-	Er det os to, du taler om, Magnus?
Eller os som mennesker?
-	Jeg er i tvivl.
-	Du kunne da vist have godt af at få en samtale med Clark Summerson.
Magnus, vi aner ikke, om der kommer nogen straf af nogen art.
Ingen taler om en truende komet eller asteroide.
-	Hvorfor er Springers computere brændt sammen?
-	Det kan være malware, overgang i et eller andet, hvad ved jeg?
-	Hvorfor har du ikke fortalt, at din far er død?
Hun blev helt stille.
-Fortæller de dig alting?
-	Nej, jeg får ingenting at vide.
-	Nå, så er du da virkelig dygtig til at deducere?
-	Lige dét fik jeg at vide.
Vi er jo sammen.
Vi er her sammen.
Jeg forstår bare ikke, hvorfor du har fortiet det?
Da hun vendte sig, var det med tårer i øjnene.
-	Måske fordi jeg ønskede, at det ikke var sandt?
-	Åh, shit.
Magnus greb hende og knugede hende ind til sig.
- Det er bare vigtigt, at vi er ærlige og fortæller hinanden alt.
Ellers forstår jeg ikke, hvad der sker.
De blev stående sådan.
Midt i rummet.
Længe.
-	”How can it not know what it is?
”Det var kærligt ment.
Men hun følte alligevel, hun burde virke forarget, før hun triumferede.
Og hun tørrede øjnene med bagen af hånden.
-	’Blade Runner’.
Den første.
Han lo.
-	Meget bedre end toeren.
Meget bedre.
-	Skal vi se en film?
Hun så på ham.
- Har du lyst?
Men hun kunne se alvoren i hans ansigt og fortrød, at hun havde spurgt.
Hun lagde hovedet på skrå og kyssede ham.
Hun placerede hånden mellem hans ben.
Hun kælede forsigtigt, og da han blev stiv, løsnede hun forsigtigt lynlåsen.
Han afbrød kysset og lagde i stedet munden til hendes øre.
Han hviskede:
-	Måske bliver vi filmet.
-	Kinky, sagde Julie med lukkede øjne.
-	Jeg mener det, Julie: Måske bliver vi filmet.
Hun blev stiv i kroppen og skulle til at trække sig væk, men han fastholdt grebet, så de ikke vakte opsigt.
-	Hvorfor tror du nu det?
-	Undrer det dig overhovedet ikke, at de ved, at din far er død?
Bliv ved med at gnide.
-	Fordi du kan lide det eller for showets skyld?
Hun skottede nervøst rundt i lokalet.
- De kan vel have trukket oplysninger på mig.
-	Hvis de kunne det, hvis de havde gjort det, ville det her så være et sted, du havde lyst til at blive?
-	Jeg kan godt lide det her.
-	Jeg tror, jeg var lidt kynisk til at starte med.
Jeg tror, jeg hældede mest til, at et urgammelt folk i Gobekli Tepe bevidst begravede et tempel for at hemmeligholde en vigtig viden.
For at have den for sig selv.
Men nu tror jeg faktisk, de gjorde det for at bevare den.
Til eftertiden.
For at advare os.
-	Hvad mener du?
-Dengang var der mennesker som dig.
Dengang kaldte man det varsler og jærtegn.
Og man holdt op med at tage bestik af det, da vi blev oplyste.
I dag hedder det klarsyn.
Og man ender på den lukkede.
-	Hold nu op, Magnus.
-Springer er en af de dygtigste IT-eksperter i verden.
Da de russiske troldefabrikker gik løs på os, endte de med at få en virus, der lagde to af deres kontorbygninger ned i et halvt år.
Da amerikanerne forsøgte, aktiverede Springer et af Kim Jong-un’
s kortrækkende krydsermissiler i Sa-numdong, så det nåede halvvejs til Japan.
Det var i alle tv-nyheder verden over.
Ikke hvem der stod bag, naturligvis.
Springers computere bryder ikke sammen.
Og slet ikke i brand.
-	Hvad vil du sige med det?
-At jeg ikke ved, hvad vi er i færd med at gøre.
Jeg ved ikke, hvad det er, du kan.
Men jeg ved, at nogen meget gerne vil have fat i dig.
-	Men jeg vil helst ikke tænke på det.
Jeg vil bare være her.
Med dig.
-	Vi kan ikke blive her.
-	Er det pengene?
Han rystede på hovedet.
-	Du får det ikke bedre af at være her.
-	Det passer ikke.
-	Og vi er ikke sikre her.
-	Magnus.
Jeg har ingen overnaturlige kræfter.
-	Men det kan sådan set være lige meget.
For det er der nogen, der
tror.
julie TOG Ti runder i det store svømmebassin og gik derefter til massage.
Hun var ked af samtalen med Magnus.
Hun mente, han overreagerede.
Og følte sig sikker på, at han ville besinde sig.
Hun mødte punktligt op til konsultationen hos Clark Summerson.
Hans kollega, Delphine Busnel, tog imod.
De sædvanlige hensynsfulde forespørgsler og diverse målinger af blodtryk, puls og den slags.
I dag var der yderligere konsultationer hos kirurgerne, der skulle måle og sætte streger på deres ansigter.
-	Hvad er det, I giver mig?
-Det er bare noget beroligende.
Vi kan godt lade være?
Julie smilede.
-	Nej, det er o.k.
Måske var det bare godt at få læsset af.
Og Julie følte inderligt, at hun var på vej mod større og større klarhed.
At hun forstod bedre nu.
- Ville du sige, at du har haft et godt liv?
Julie nikkede.
-Det har du også.
Hvad med interessen for insekter?
Har du altid haft den?
-	Nej, ikke altid.
I virkeligheden startede det med fugle.
Der er bare ikke så mange spændende i byen, hvor jeg bor.
-	Du stopper af og til op.
Undrer dig over den manglende korrespondance mellem, hvordan du forestillede dig dit liv, og så det liv du fik.
-	Det er sandt.
-Da du var barn og gjorde dig disse tanker.
Nu ser du på din kone eller mand og tænker: Elsker jeg hende?
Var det hende eller ham, jeg drømte om engang?
Men du kan nærmest ikke længere huske ’dengang’ og heller ikke rigtig, hvad du drømte om.
Drømte du overhovedet?
Og du indser, hvis du tænker virkelig godt efter, at alt ændrede sig fra et eller andet tidspunkt i dit liv.
Og at dit liv derefter tog en bane, du ikke havde regnet med.
Dengang forklarede du det med en pludselig opvågnen i dit liv, at du tog stoffer, at du bevidst valgte at gøre noget anderledes.
Men hvordan kan du være sikker på, at det var det, der skete?
Hvordan kan du vide, at det ikke var en udefrakommende begivenhed, der ændrede alt?
Julie lå med de sædvanlige billeder på nethinden.
Hun studsede lidt over lyden af en sandal, der knirkede, for lyden forekom bekendt.
Først da hun hørte en ringlen fra en armlænke, stivnede hun.
Og så pludselig spørgsmålet:
-	Hvorfor frygter du ham?
julie ville skrige.
Men turde ikke.
Det blev ikke sagt, men alligevel var det klart af sammenhængen, hvem og hvad de talte om.
Og Julie vidste, at hun på intet tidspunkt havde nævnt ’ham’.
Så hørte hun en anden stemme.
Det var ikke længere Delphines.
-Hvis du aldrig har set en regnklægs iriserende øjne, har du ikke været til.
Er det ikke rigtigt?
Men du har set den, Julie.
Julie nikkede forvirret.
Hun kunne først ikke placere stemmen, men hun vidste, hun kendte den.
-Hvis du aldrig har set en selleriflue med vingerne bredt ud, har du aldrig levet.
Hvis du ikke har oplevet våbenfluerne og aldrig set Anomoia purmunda tæt på og Physiphora alceae eller nogle af de fabelagtige pragtsnyltefluer eller skinnende glassværmere, har du forspildt tiden.
Er det ikke sådan, du ser det?
-	Jo, sagde Julie.
-	Har du ikke set den grønblå våbenflue eller den grønne våbenflue, har du aldrig set grøn våbenflues blå hun, har du sovet dit liv væk.
Ikke set isfuglen som en pil over vandet, aldrig set flammelibelen eller den blåbåndede pragtvandnymfe, ikke duftet til de uægte akacier og bjergskovrankerne eller set orkideerne, så har du nærmest gået i søvne i dit liv.
Jeg taler ikke om ting, nogle tager for givet, jeg taler om ting, som folk nærmest ikke aner eksisterer.
Sargus flavipes, Julie.
Den smukkeste af alle våbenfluer.
Du har set den.
Sargus flavipes.
-	Monika?
-	Højre eller venstre?
Og pludselig er det, som om hun er tilbage på hospitalet i København.
Er hun?
Hun mister helt orienteringen og døser, forsvinder langsomt hen.
Elun er stadig vågen.
Men hun har svært ved at orientere sig.
Også i tid.
-Pointen er ikke den overfladiske skønhed.
Disse væsener er ledevæ-sener.
De skal vise dig resten.
Hvor sammensat og mangfoldigt det hele er.
Alle guldhvepsene, våbenfluerne, båndfluerne og guldsmedene er solskinsvæsener.
Folk ser hvepsen, gedehamsen, i deres have og farer automatisk sammen.
Folk giver sig aldrig tid til at undersøge, om det nu var en Vespa vulgaris, den almindelige gedehams, den med det sorte anker i ansigtet, eller en Vespa crabro, stor gedehams eller en tysk gedehams, en af de indtrængende fra Asien eller en Polistes dominula.
De undersøger det ikke.
For de mener, at de slet ikke kan rumme den kompleksitet, verden rummer.
De lukker af.
Hjernen lukker af.
Men du ved det, Julie.
Du ved, at det er solskinsdyrene, der er sirenerne, der skal lokke os til at gøre det.
Dem, vi ikke bare kan afskrive som skadedyr.
Du fandt dem.
Du så dem.
Deres uimodståelige skønhed.
Når først man drages af dem, ser man det.
Den helt uendelige kompleksitet.
-	Hvad vil du, Monika?
-	Magnus vil forsøge at få dig til Kina.
Men du må ikke sige ja, Julie.
Bare sig, du ikke vil.
-	Hvorfor vil jeg ikke tage med Magnus?
- alle leder efter en vej ind til sindet.
-	Kineserne har fundet vejen.
-Der er naturligvis ingen tvang.
Det var et møde.
Magnus var blevet bedt om at møde op.
Og derfor befandt han sig nu i selskab med Clark Summerson, psykologen, der talte med Julie, Delphine Busnel, hans kollega, der ligeledes forestod en del af konsultationerne, stedets direktion samt kirurgerne, neurologerne Leo Pontdamme og Siegfried Meyer.
-	Der kommer en delegation.
Der er ingen tvang.
Men den kinesiske delegation har udtrykt ønske om et møde.
Hvis det har interesse, formidler vi gerne budskabet.
-	Men ingen ved, vi er her?
-	Jeg kan forsikre, at ingen her på hotellet har røbet noget.
-	Hvem er I mennesker?
Jeg troede, man betalte for diskretion her?
Hvis ingen her har røbet noget, kan de ikke vide, at vi er her.
-Hvis I ikke ønsker at møde delegationen, skal I bare sige til.
Der er ingen problemer.
-	Hvem er i øvrigt hos Julie? Havde hun ikke en tid nu?
- MONIKA?
SAGDE JULIE.
Julie vidste, de aldrig havde mødtes, før hun så hende i Cannes.
Men lige der, som hun stod i lyset, vidste Julie, at de havde kendt hinanden godt.
Hun lignede en gammel veninde, hun lignede hendes mor, hun var en amalgamation af kendte ansigter, hun bare ikke kunne sætte navn på.
Julie var bedøvet, men klar nok til at forstå, hvad der foregik omkring hende.
-	Hvad var det for en flue, jeg fandt?
-	Betyder det noget?
Julie nikkede.
-	Der kommer hele tiden nye arter til.
Informationsbærende, imiterende DNA.
Hvem er det mon, der sender dem?
-	Evolutionen sender dem.
-	Det er i hvert fald én mulighed.
Julie smilede.
-	Var vi veninder, Monika?
-	De bedste.
-	Så forstår jeg ikke det her.
-	Det gør heller ikke noget.
Man behøver ikke altid forstå alting.
-	Hvem er anunnakierne?
-	Jeg ved ikke, hvem de er, Julie.
Der er mange ord for dem.
De har været her altid.
De er her bare.
-	Hvorfor ødelægger de?
-Jeg ved ikke, om det er dem, der ødelægger.
Der er nok ting, vi aldrig kan få opklaret.
Du burde kunne finde tryghed i, at det er lige præcis alle
de mest spændende spørgsmål.
Får en til at tænke, ikke?
Hvorfor kan vi ikke finde ud af det?
Det er jo ikke, fordi vi ikke har forsøgt.
-	Vi sidder fast.
I tallene.
Som Magnus siger.
-	Tallene er svære at forstå.
-	Jeg forstår dem heller ikke.
-Så lad være med at prøve.
-	Nogen synes, tallene er smukke?
-Det er de også.
-Men de er ikke det hele?
-	Vi lever i hullet på en synål.
Det er vores univers.
Så små er vi.
Og du ved jo, hvordan dimensionerne eksisterer side om side her.
Du har ovenikøbet selv set det.
Du har fået lov til at se det.
Find trygheden i det.
-	Styltefluerne?
Hun nikkede.
-	Der er mange dimensioner.
Mange rum med forskellig tid.
Nogen af dem uden tid.
Mange af dem får vi aldrig at se.
Nogle af dem kan vi måske få lov til at ane.
Sådan indirekte.
Men langt, langt det meste vil være skjult for os.
Altid.
-Ligesom antallet af arter?
-	Præcis.
Vi kan kun lave estimater.
Mens vi regner, udvider universet sig, og vi vil have flyttet os fra udgangspunktet.
Vi kan aldrig vide det.
Arter lever og dør, mens vi er her, og vi ser dem aldrig.
-	Er evolutionstanken så forkert?
Monika rystede på hovedet.
-Det er der intet, der tyder på.
-	Fortæl mere om fluen?
-	Meget i naturvidenskab består af indirekte beviser.
Men det ved du jo.
I tilfældet med en ny svirreflue ville man forvente at finde den hveps eller bi, den forsøger at efterligne.
Men der kan være tale om en relikt bestand.
Hvis den oprindelige hveps eller bi er uddød, vil vi ikke helt kunne forstå, hvad dens ornamentik betyder, eller hvad den skal gøre godt for.
-	Hvorfor er det her så vigtigt for jer?
Hvad er det for et mønster, I ser i øjnene?
-	Det er, fordi en lille nation ikke forstår det, Julie.
CIA har et budget på 200 millioner alene til at lede efter ufoer.
Det er de små ting.
Små ting, der kan give et lille forspring.
-	Er historien om Acoustic Kitty så også sand?
-	Den er god nok.
20 millioner brugte man på at få indopereret en mikrofon i en kats øre.
Og så gik projektet i vasken alligevel.
-	Men kunne I ikke have lusket det ud af mig på en anden måde?
Hun nikkede.
-	Jo, vi overvejede at få dig til en optiker, hvor vi så kunne have affotograferet iris og pupiller.
Men desværre fejler dit syn ingenting, du har ingen medfødte bygningsfejl, og der er flere år til, at du skal til at bruge briller.
-	Hvor ved I alt det fra?
-	Vi ved meget om dig, Julie.
Da du var helt lille og ude at gå tur med din mor og far, fløj en hveps ind i dit øre.
Du gik i panik, og din far, der gik ved siden af, kunne ikke hjælpe dig.
Du stak fingeren i øret, instinktivt, fordi du hørte den rasende summen, som om hvepsen havde boret sig ind i dit hoved.
Og så stak den.
Ikke fordi den ville dig noget ondt.
Men fordi den var bange.
Og ved at dø.
Julie begyndte at græde.
Hun forstod ikke hvorfor.
Hvorfor græd hun?
- JEG FORSTÅR IKKE?
Der var ingen tegn?
-Der var masser af tegn, Julie.
Der er hele tiden tegn.
Sådan er matrix.
16 sæler på havet, 15 regnspover over et nor.
De fleste mennesker ved det ikke
.Det kan være, man ikke ser det.
I gamle dage så man det.
Men vi ser det ikke mere.
Det kan være, at man affærdiger det med tilfældigheder.
Måske slet ikke tænker over det.
Men der er altid tegn.
Døden kommer.
Men aldrig uanmeldt.
Der var masser af tegn, Julie.
-	Hvilke?
-	På klinikken fik du øje på et billede af en sommerfugl.
-	Mnemosyne.
Den er så smuk.
-	Nemlig.
Hvornår uddøde den i Danmark?
I 1961.
Det år, Magnus blev født.
-	Er han så gammel?
-Han kunne såmænd være din far.
Tegnene er sådan.
Subtile.
Der er tegn i alle menneskers liv, men kun de færreste får øje på bare nogle af dem.
Selv de episoder, hvor de måske undrede sig over et sammenfald som lidt mere end pudsigt, går det i glemmebogen, og når de dør, dør de i en tro på, at det hele var tilfældigt.
Og forgæves.
Og meningsløst.
Men der er altid tegn.
Den lille pige på gaden i Cannes.
Du så det ikke, men hun havde dit ansigt.
Det var dig selv som lille.
-	Jeg så kun ham ...
hans ansigt.
-	Husker du rystelserne i Rom?
-	Magnus og jeg troede, det var et jordskælv.
-	Det var det ikke.
-	Jeg glemte min drøm.
-	Men godt, du skrev den ned.
På en opslagstavle hos din psykolog hang der en billet.
Kan du huske det?
Der var tegn hele tiden, Julie.
Der er tegn hele tiden.
Ting, Magnus spurgte dig om.
-	Hvad spurgte han om?
-	hvordan kan hun være her?
Magnus hviskede til Julie.
-Jeg ved det ikke.
Men jeg brød mig ikke om måden, hun talte på.
Det lød som en afsked.
Hvad sagde Monika til dig, da du talte med hende?
-	Ikke mere end hvad vi allerede havde gættet.
Der er noget med dine øjne.
Du kan se ting.
-	Hvad tror du, der sker, når vi dør, Magnus?
-Vi dør ikke.
Ingen af os dør.
-	Jeg mener ikke lige nu og her.
Men i det hele taget?
-	Jeg mener det samme.
Ingen dør.
Ikke sådan som vi forestiller os.
-	Tror du, det er sådan?
Han nikkede.
-	Min far tror heller ikke på døden.
Da jeg var barn, holdt jeg øje med en lille, blå sommerfugl.
Den var sjælden, sagde min far.
Hele sommeren var jeg på vagt.
Men jeg så den aldrig igen.
”Jeg tror, den er død,” sagde jeg.
”Den er ikke død.
Der er intet, der dør,” sagde han.
-	Din far er død, Julie.
-Jeg ved det.
Jeg ved ikke, hvorfor du siger det.
Jeg forstår ikke, hvor du vil hen?
Min far elskede mig.
-Det ved jeg.
-	Hvorfor siger du det så?
-Hvad hvis det er fuldstændig lige meget, hvad vi gør?
Hvad du gør?
Hvis du er en brik, som andre styrer.
-	Det er det, du tror på, Magnus.
Men sådan ser jeg ikke på det.
-	Vi kan slet ikke forestille os det, men forestil dig alle de situationer i et menneskes liv, hvor det menneske står lige over for at få opfyldt sine drømme, og så kollapser det hele alligevel.
På måder der nærmest bare ikke lader sig forklare.
Det menneske vil opleve det som uforståeligt, uretfærdigt, men aldrig som at nogen uden for spillet i virkeligheden kontrollerede udfaldet.
-	Har du nogensinde selv oplevet sådan noget?
-	Når jeg tænker efter: Ja, det har jeg faktisk.
-	Hvordan har du forklaret det over for dig selv?
-	Netop som uretfærdigheder, som noget uforståeligt.
Men der har altid været andre mennesker indblandet, hvis motiver bare også har virket ulogiske og uforståelige.
Ja, uforklarlige.
Derfor husker jeg dem.
Kunne det være ondskab?
Ja, det kunne det.
Bortset fra at ondskab ikke findes.
Og kunne det være af grunde, jeg ikke kendte til?
Ja, det kunne det også.
Men når nogen handler irrationelt og gør noget, som faktisk ikke gavner dem selv, og alligevel udsætter sig selv for risici, må man alligevel tænke sig godt om.
Når deres handlinger faktisk ingen mening giver.
Selv når man tænker alle mulige forløb igennem.
-	Er det sket for dig?
Han nikkede.
-	Og på nøjagtig samme tidspunkt, som det samme skete for min far.
-	Så din konklusion er, at der findes et manuskript, der bare er elendigt skrevet?
-	Ja, eller umanerlig godt skrevet.
Tilpas uklart og rodet, så det enkelte menneske ikke tænker over, at der kan være en helt anden grund.
-	Så du tænker på en magt?
En kraft udefra?
Der styrer suverænt?
-Men det opgiver man jo også hurtigt som en forklaring.
For hvad kan man bruge den til andet end at dunke sig selv i hovedet?
Det eneste tidspunkt, hvor vi kan fatte, at vi måske selv er skabt, er, når vi selv bliver i stand til det.
Det er ikke tilfældigt, Julie.
Først da bliver forestillingen virkelig.
Vi skal væk herfra.
-	Hvordan?
-	Kineserne ønsker at møde os.
De siger, de har læger, der kan hjælpe dig af med dine søvnlammelser.
-	Det er en fælde, Magnus.
Han så bekymret på hende.
-	Men hvad nu, hvis det er sandt?
-	I det øjeblik jeg går igennem landingsgaten, vil de have irisscannet mig og eje alle mine biometriske data.
-	Ville du ikke gerne kunne leve et normalt liv?
Få din søvn?
Stå op om morgenen og være frisk og glad.
-	Jeg er glad.
-	Men ikke frisk.
-	Og jeg vil hellere være frisk, men ikke glad?
Magnus gik beslutsomt mod døren.
-	Vi skal væk.
Pak alt.
Hurtigt.
Og vær klar om lidt.
magnus forlod værelset og gik mod elevatorerne.
Da han nåede dem, var de afspærret med minestrimmel og et skilt, der med beklagelse meddelte, at de var under renovation.
Dernæst gik han mod trapperne.
En større delegation af kinesere i jakkesæt, flankeret af Clark Summerson og hospitalets ledelse, var på vej op ad trapperne.
Magnus vendte sig og satte i løb.
Han prøvede at skaffe sig adgang til andre lokaler.
Men alle døre var låst.
Endelig fandt han en dør, der ikke var låst.
Han lukkede sig ind.
Smækkede døren.
Tændte lyset og vendte sig.
Ved et bord midt i lokalet sad to skikkelser.
FORHØRET
-Hvad fortalte hun dig til sidst?
-	Mange ting.
Kender I Åuplopus carhonaiius?
De to mænd så på hinanden og rystede på hovedet.
-	Hannen er kendetegnet ved de elfenbensfarvede maculae langs øjnene.
Ifølge Julie.
Han smilede.
Og fortsatte: - Nå, men denne lille satan er en lille, sort vejhveps og lever sikkert lige omkring jer, i jeres have eller ved jeres sommerhus.
Den lever af edderkopper, som den bider benene af, før den slæber dem hjem.
Så de ikke kan stikke af igen.
I de små kuber fodres dens larver med edderkopper.
Én til hver i hver celle.
Men hvepselarven risikerer at blive snydt for sit måltid.
Kleptoparasitten vedguldhveps, I ved, disse små, lyseblå og lysegrønne diamantskinnende hvepse, man nogle gange ser et glimt af om sommeren, kan finde på at lægge sit eget afkom i vejhvepsens rede.
Men det er heller ikke nok at være snu og lynhurtig og ligne en ædelsten.
For heller ikke vedguldhvepsens larver er i sikkerhed.
De risikerer som alle andre i et endeløst kredsløb nemlig selv at blive mødt med et nederlag.
Der findes nemlig også andre hvepse: snyltehvepse som Hoplocryptus confector, Perithous divinator og Melittobia acasta.
Alle er parasitoider i forhold til guldhvepsen.
-	Hvad forsøger du at sige?
-	At alle i det her usle liv tager røven på hinanden.
At vi lever af hinanden, ødelægger hinanden, uden at bringe verden videre.
Hvis jeg nu et øjeblik ser væk fra jeres ækle ansigter, er I to måske ikke så meget anderledes?
-Du mener, at vi tager røven på dig?
Magnus nikkede.
-	Hvor er vi?
De så spørgende på ham.
Han slog ud med armen.
-	Det her rum.
Det her forbandende mm.
Hvor er vi henne i verden?
I Danmark?
-	Hvorfor spørger du?
-	Rystelserne.
-	Rystelserne?
-	Er vi tæt på en metro?
Dnder Københavns Hovedbanegård?
Er vi stadig i Bad Ragaz?
Et eller andet rystede.
De to mænd så på hinanden.
-	Hvorfor prøver du ikke at åbne døren?
Så kan du jo selv se.
Magnus så tøvende på dem.
-	Den dør.
Døren der?
Den ene af mændene nikkede.
Magnus rejste sig og gik tøvende mod døren.
-	Men før du åbner: Det er ikke sikkert, du vil bryde dig om, hvad du ser.
Du skal overveje grundigt, om det er noget, du virkelig har lyst til at se.
Magnus stod foran døren.
Han anbragte hånden på håndtaget.
Han tøvede.
Han så på dem.
-	Hvad er der bag den anden dør?
Ingen af dem svarede.
-	Jeg er nødt til at se hende.
-	Hvad vil du sige til hende?
-	Jeg ved, hvad jeg skal sige.
-	Ved du det, Magnus?
Ved du, hvad du skal sige?
Magnus nikkede.
Han hørte låsepallen gå op.
Han tog i døren.
Så vendte han sig mod dem.
-	Hvem fanden er I?
- magnus, forstår du noget af det her?
Er det, som du siger?
Er vi med i et spil?
Er der nogen, der har opereret på os, mens vi sov?
Julie lå på sengen og så tv.
Hun fulgte teksten i crawleren på skærmen.
-	Har du ikke pakket?
Hun så uforstående på ham.
Så gik han i gang med at flå tøj ned fra knagerne.
Hun blev liggende.
Magnus stirrede forbløffet på hende.
-	Hvorfor har du ikke pakket?
Hvor længe har jeg været væk?
-	Du gik bare ud.
Og kom ind igen.
Hvad er der galt, Magnus?
Magnus stirrede rundt i rummet.
Ledte efter kameraer.
I loftet,
under
sengen.
Famlede efter skjulte mikrofoner
under bordene
.-	Har du nogensinde været i Malaysia?
-	Det har du spurgt om en gang, Magnus.
Hvorfor spørger du om det igen?
-	Hvornår spurgte jeg om det?
Kan du huske det?
Julie tænkte sig godt om.
Men hun kunne ikke komme i tanker om præcist hvornår.
-	Var det før eller efter, at mordene blev begået i Rosengården?
-Jeg kan ikke huske det, Magnus.
Hvorfor?
-	Din far er død, Julie.
Hun slog blikket ned.
Kastede blikket over mod væggen, så væk fra Magnus.
Hun nikkede.
- Det har du sagt.
Jeg ved det.
-	Hvordan har du det med det?
-	Jeg prøver at håndtere det.
Han greb hende i armen og hviskede.
-	Jeg tror, Sun Chang så tallene.
-	Hvilke tal?
-	Jeg tror måske, at vi befinder os i en sløjfe, i et loop.
Sådan noget findes vist.
Teoretisk.
Jeg ved ikke, om jeg nogensinde for alvor har troet på det.
-	Det forstår jeg ikke.
-	Før vi mødtes: Kan du huske, om vi havde mødtes før?
-	Magnus, du gør mig bange.
Det giver ingen mening.
Jeg forstår ikke, hvad du siger?
-	Jo, du gør.
Du spurgte selv til ting, som jeg ikke havde fortalt.
Hvordan kunne du vide det?
Kan du huske, om vi har rejst til Kina sammen?
-Det blev vi jo enige om, at vi ikke skulle.
-	Men gjorde vi det alligevel?
-	Hvornår i himlens navn skulle vi have gjort det?
-	Fordi jeg fik dig overtalt.
Fordi jeg elskede dig.
Hvis vi gjorde, kan vi have taget et fly fra Malaysia.
Han afventede spændt hendes reaktion.
Men tilsyneladende var der intet, der dæmrede.
Han satte sig tungt ned på sengen.
-	Jeg tror, vi boardede et fly, Julie.
Et fly, der aldrig nåede frem.
Jeg tror, vi rejste sammen.
Du og jeg.
-	Hvornår?
-Jeg ved ikke længere, hvad ’hvornår’ betyder.
-	Hvilket fly?
-	Malaysia Airlines Flight 370.
MH370.
Fra Kuala Lumpur til Beijing.
- Se på billedet.
Se på det igen.
Han holdt mobilen med den indscannede akvarel af svirrefluen frem foran hende.
Han pinchede og zooomede ind og ud af motivet på skærmen.
-	Der er syv svirrefluer.
Hvad er ellers iøjnefaldende?
-	De fire af dem har stregmarkeringer på mesonotum.
Og bagest, nærmest ikke synlig, ligger endnu en svirreflue, en påmindelse til mig selv om den flue, jeg endnu har til gode.
-	Præcis.
Det løb Julie koldt ned ad ryggen.
Hun blev mindet om, hvad Monika havde sagt om billetten på psykologen Mads Kragelund Hansens opslagstavle.
Billetten, der havde blafret i vinden fra det åbne vindue, men som hun ikke tydeligt kunne se.
Heller ikke nu.
For selv om hun kunne genkalde sig udseendet af den, kunne hun ikke læse, hvad der stod.
-	Men det giver jo ingen mening, Magnus.
Hun var bange nu.
Mest af alt, fordi Magnus var det.
-	Det gør det.
Desværre.
Det er faktisk det, der giver mening.
-	Men flyet hed MH370?
-MH370 havde en codeshare-betegnelse.
China Southern Airlines 748.
Han pegede på akvarellen.
- Det er tallene.
Du så og gengav tallene.
Springer gav mig tallene.
Computeren blev ved med at gentage dem.
Finde dem.
Overalt.
-	Men det er umuligt?
-	Det lettede fra Kuala Lumpur med retning mod Beijing.
Men det nåede aldrig frem.
Og det blev aldrig fundet.
Verdens største eftersøgning.
Det kører i crawleren på den skærm, du sidder og kigger på.
Og det er stadig ikke fundet.
Og alt, hvad man har fundet, er et par vragdele hist og her.
-Men det kan ikke være os?
Hvordan kan det være os?
Det kan umuligt være os, Magnus.
Det er fem år siden?
Magnus huskede til sin skræk på legenden om munken, der med Djævelens hjælp skrev ’Codex Gigas’ på én nat, selv om det på den tid ville have taget fem års uafbrudt arbejde.
-	Der var to passagerer ombord, som rejste på falske pas, sagde han.
- Det kom frem senere.
Et italiensk og et østrigsk pas.
Den ene havde København som destination.
- hvad gør vi, Magnus?
-Jeg ved det ikke.
Det hele ryster.
-	Kan det være asteroiden?
-Det ville være anderledes.
Et ordentligt kabum - og så ville vi være væk.
Jeg tror, rystelserne skyldes noget andet.
Jeg tror også, jeg forstår lyset nu.
-	Tror du på det?
På noget af det?
-	Jeg ved det ikke.
-	Kan vi ikke lege, det er slutningen på din bog?
At det er en bog, du skriver?
Hvordan ville den ende?
Hvis du skulle gøre det positivt?
”Hun hed Julie.
Hun var 25 år.
Hun forskede i fluer.
Hun var skater -og skideligeglad.
”Julie smilede.
-Hun var 25 år.
Hun forskede i fluer.
Hun var skater - og skideligeglad.
Hun smilede igen.
-Jeg kan gøre noget, Magnus.
-	Så gør det.
-	Det er en god slutning.
Det er en god slutning, Magnus.
De greb hinandens hænder.
Så sagde Magnus:
-Der er ingen slutning ...
FORHØRET
- Hvis det her var en slutning, som Julie sikkert ville sige, ville dine læsere vel undre sig?
Hvem overlevede?
Hvis du stadig taler, må det være dig?
-	Der er ingen slutning.
-	Var det det, der skete med dig selv?
Den oplevelse har du ikke gjort færdig.
Den oplevelse, du selv havde haft, og som du fortalte Julie om?
-Jeg har ikke lyst til at tale om det.
-Hvorfor ikke?
Måske ville læseren bedre kunne forstå pro-jektet?
-	Jeg blev på et tidspunkt forhindret i at udgive mine bøger.
-	Hvorfor?
-Jeg har ingen anelse.
-Men det giver ingen mening?
-	Nej.
-Men du fastholder, at det var det, der skete?
-	Det var det, der skete.
Men det er sådan set ikke det interessante.
-Men hvad er din egen forklaring?
-Jeg har ingen.
Min bog kunne ikke udkomme.
Jeg fik ingen ordentlig forklaring.
Det skete to gange.
Bøgerne var klar til udgivelse.
Begge gange.
Men de måtte ikke udkomme.
-	Du var oppe imod stærke kræfter?
-	Ja, men egentlig handlede det hverken om forlag eller redaktører.
Det handlede om noget helt andet.
De virkeligt stærke kræfter var det allerede besluttede.
Det vedtagne.
Og det havde ingen noget at gøre med.
-	Svært at forstå?
-	Jeg vidste, intuitivt, at uanset hvor god en sag, uanset hvordan og hvor godt jeg argumenterede, uanset hvor mange jurister jeg stampede op af jorden, ville bogen ikke udkomme.
Jeg vidste det bare.
Oet, der skete for min far i præcis samme alder, ville også ske for mig.
Jeg kom nemlig i tanke om, at præcis det samme var sket for ham på præcis det samme tidspunkt i hans liv.
Der var ingen måde, jeg kunne undgå det på.
-	Det samme skete for din far?
-	Han blev fyret.
Samme alder.
Uforklarligt.
Fornuftsstridigt.
Og i øvrigt en rigtig svinestreg.
-	Hvad får det dig til at tro?
-	Ja, hvad skal man tro?
Generne alene kan jo ikke så godt forklare det.
Jeg tror i grunden, alle tilrådeværende forklaringer kommer til kort.
-	Hvad gjorde du?
-	Jeg sloges.
Gjorde modstand.
Lidt på skrømt.
For jeg vidste, det var nyttesløst.
Det blev i stedet et studium, hvor jeg hele tiden kunne planlægge mine næste træk.
Gå kontra helt bevidst.
Gøre noget, jeg ellers aldrig ville have gjort.
Under normale omstændigheder.
Bare for at se om jeg kunne ændre et udfald, som jeg ikke selv troede, jeg kunne ændre.
Som jeg vidste, jeg ikke kunne ændre.
Det kunne jeg heller ikke.
-	Men det gjorde ingen forskel?
Magnus rystede på hovedet.
-	Det var jeg afklaret med.
Jeg vidste det jo på forhånd.
-	Hvad med flyet?
-	Jeg vidste, det ikke ville blive fundet, før jeg var færdig.
-Men det er jo vanvid.
Hele verden ledte efter det?
-Jeg ved det.
Jeg kan heller ikke forklare det.
Jeg fortæller det bare, som det er.
Det var den tanke, jeg fik.
Og sådan blev det.
-	Hvornår gik det op for dig, at flyet i virkeligheden skulle danne rammen om din næste roman?
-	Først til allersidst.
Jeg tror, det var derfor, at den var så svær at skrive.
Jeg troede jo længe, det havde med de to andre bøgerat gøre.
-	Men flyet var stadig ikke fundet?
Bliver det så det nu?
-Jeg har ingen anelse.
Jeg ved kun, at jeg kendte en pige, der mistede sin far.
Hun så ham sidste gang på hospitalet, hvor han ikke længere var ved bevidsthed.
Viklet ind i slanger.
Som et fanget insekt.
Og at hun i dagene efter gik rundt i en have.
-Ou savner hende?
-	Selvfølgelig gør jeg det.
Men det gør I jo også.
I er slet ikke interesserede i mig.
I vil vide, hvordan hun gjorde, ikke?
Hvor hun er?
-	Har det slet ikke slået dig, at du blev færdig med din nye bog præcis på årsdagen for din egen fars død?
-Til allersidst.
Ellers har jeg ikke tænkt på det.
Jeg tror gerne, jeg vil ud nu.
Oe betragtede ham lidt.
-	Hvilken en af dørene vælger du?
Jeg troede, at svirrefluen var død.
Havde indstillet mig på det.
Endnu tre dage efter stod jeg ved hækken et andet sted i haven og så efter insekter.
Pludselig fik jeg øje på en dobbeltbåndet svirreflue med et karakteristisk vrid i kroppen.
Det var uden nogen tvivl den svirreflue, jeg havde reddet ud af spindet dage forinden.
- Hvad får du ud af det?
- Gud tester.
Eller også har han en ualmindelig morbid form for humor.
EFTERORD
det er sådan, at selv ellers jordbundne folk på Ærø højlydt taler om det mystiske i, at øen har fået det første ynglende havørnepar i nyere tid, efter havørnen var gjort til ledemotiv og spillede en central rolle i romanen '
Mordet på øen’ (senere også 'Dødens kode’).
Ikke mindst finder man det besynderligt, at havørnene valgte at bygge reden få hundrede meter fra forfatterens skrivedomicil.
Det gør jeg også selv.
For det var faktisk ikke det sted på øen, der umiddelbart syntes mest oplagt, og derfor tog det også fire hele dage at finde den.
Der er ingen rationel forklaring på det.
Jeg kender den i hvert fald ikke.
Kun dyb undren.
Man tør dårligt tilføje det faktum, at øen nu efter '
Den der falder’ også har fået fordoblet sin kendte svirrefluebestand.
Undervejs i arbejdet med romanen lykkedes det nemlig at finde over 80 arter af svirrefluer - de 39 af dem er helt nye for øen.
Flere af dem er endog i en dansk skala uhyre sjældne.
Ærøs svirrefluebestand blev ellers grundigt og videnskabeligt undersøgt i 1994 i forbindelse med Ernst Torps bog 'Danmarks svirrefluer’.
Her kom man frem til, at øen havde i alt 40 svirrefluearter.
Det er det tal, der nu er fordoblet.
Det mest besynderlige ved det hele er, at langt størsteparten af svirrefluerne er fundet i haven til forfatterens skrivedomicil.
Verden er forunderlig.
Og fuld af synkronicitet.
Mange dage føltes det nærmest, som om haven var forhekset, for hvor stor er sandsynligheden for, at man stort set dag efter dag sommeren igennem kan traske ud i sin have og komme ind med den ene nye og mere sjældne art efter den anden?
Grå spiralhårsflue, korthornet mosesvirreflue, gul vedsvirreflue, Melan-gyna pavlovskyi, sort vedsvirreflue.
Det blev bare ved og ved.
På en måde der næsten ikke syntes mulig.
Masser af kunstnere og videnskabsfolk har gennem tiden aflagt vidnesbyrd om synkronicitet og tilsyneladende uforklarlige hændelser.
Mange vælger nok ikke at tale højt om dem, fordi de er svære at placere i en meningsfuld sammenhæng.
Jung tøvede selv i 20 år, før han vovede at sætte ordet synkronicitet’ til papiret.
Fordi det fundamentalt strider med vestlig videnskabs vedtagne dogmer om linearitet og kausalforhold.
Hvis man synes, at snak om synkronicitet og teorier om, at fremtiden allerede findes, lyder en anelse for vidtløftig, skal man bare kaste et blik på Holger Bech Nielsen og Jonas Kuld Rathjes bog 'Teorien om alt’.
I bogen lanceres bl.a. den forbløffende teori, at ’
Gud’ greb ind, da amerikanerne var ved at bygge en meget kraftig partikelaccelerator, og fik stoppet projektet for at forhindre, at der blev fundet for mange Higgs-partikler.
Higgs-partiklen kaldes også Guds partikel, og Holger B. Nielsen mener i ramme alvor (dog sikkert også med et lunt glimt i øjet), at nogen eller noget greb ind for at forhindre, at for mange Higgs-partikler så dagens lys.
For at forhindre en afsløring af noget fundamentalt ved universet.
’Gud’ greb ind ved at få Sovjetunionen til at kollapse, hvilket overflødiggjorde skabelsen af den kraftige accelerator.
Bygningen af den var et led i konkurrencen mellem supermagterne under Den Kolde Krig, men med Sovjets kollaps havde amerikanerne ingen grund til at realisere det kostbare projekt.
I romanen frustreres Magnus over denne tilsyneladende verdensorden og irriteres over, at der drives gæk med ham, men i virkeligheden kan man mene, at det er spændende, ja, ligefrem berigende, at verden således tvinger os til at overveje, om den mon kunne være sådan indrettet - og udfordrende at forsøge at omgå matricerne.
De fleste vil dog nok gøre
den erfaring i livet, at det er lige meget, hvad man gør.
Om man accepterer det irrationelle eller forsøger at bekæmpe det.
Ofte sker blot det, man hele tiden intuitivt har fornemmet, vil ske, uanset hvor meget man spræller.
Og det giver ingen mening.
Hvis ikke det lige var, fordi det giver glimrende mening.
Et trossystem uden en personlig gud, uden et panteon af åbenbarende helgener og uden formaliserede rituelle processer.
"Kosmisk religion” kaldte Einstein det.
Kun kan man ærbødigt undres, når man står over for naturens skabende kræfter og universets mange mysterier, som LSD-for-skeren Stanislav Grof sådan nogenlunde udtrykte det i bogen ’
Den indre rejse (1977).
’Den der falder’ er en rejse i dette univers.
Et univers, hvor tid og rum kan bøjes, og hvor det kan være svært at sige med sikkerhed, hvor man er.
En verden fuld af gåder.
Men en verden, hvor det paradokssalt nok ofte er ’den virkelige verden’, der er leveringsdygtig i mange af de mysterier, der forekommer allermest uforklarlige.
Hvad stiller man op med den slags gåder?
I en verden, der ellers synes at være sunket ned i trivialiteter og elektronisk tingeltangel, der kun synes at gøre alle ulykkelige?
Man skriver om dem.
Det er en menneskelig drift.
Og en både sympatisk og nyttig egenskab.
Den driver mennesket frem mod nye indsigter, nye erkendelser.
Hvad der står tilbage efter mange årtusinder med menneskelig stræben efter ny viden, er dog, at vi i livets mest elementære anliggender stadig står uden klare svar.
Hvem er vi?
Hvor kommer vi fra?
Hvad er bevidsthed?
Hvad er drømme?
Hvorfor sover vi?
Hvad betyder menneskets ydmyge plads i universet?
Har den nogen betydning?
Hvad er virkelighed?
Og er der flere end én?
Når nu søvnen er nævnt, så tillad mig lige at runde af med en helt personlig beretning om netop det emne, der faktisk for alvor satte hele pro-jektet i gang.
For det tog udgangspunkt i noget, der også er særdeles virkeligt: søvnlammelserne.
Søvnlammelser
Søvnlammelser er et fænomen, som en del mennesker sikkert kender til.
Jeg selv oplevede det første gang under en ferie med en kammerat i vores sene teenageår.
Det var vinter i Danmark, og som to solhungrende og desperate teenagere, der bare skulle sydpå, havde vi fået en afbudsrejse, hvilket også betød, at vi fik et dobbeltværelse.
Det var der ingen problemer i, for vi kendte hinanden godt, og vi havde en glimrende uge sammen i Sydspanien.
En nat Vågnede’
jeg ved, at han svævede over sengen og smilede, halvt venligt og halvt diabolsk.
Det var første gang, jeg oplevede en søvnlammelse.
Jeg anede ikke, om jeg var vågen, eller om jeg drømte, for jeg kunne jo se hele lokalet for mig.
Men vigtigst og mest forfærdeligt af alt var, at jeg var ude af stand til at bevæge mig.
Pludselig blev det dog langt mere alvorligt.
Han greb mig om halsen og forsøgte at kvæle mig.
Som ungt menneske er man langt mere uforfærdet, og da det hurtigt stod klart, at jeg ingenting ville kunne gøre, da jeg var lammet og komplet ude af stand til at bevæge mig, fik jeg den indskydelse, at det eneste, der egentlig var at gøre, var at give slip’.
I samme øjeblik jeg besluttede mig for det, forsvandt han - og jeg forsvandt tilbage i søvnen.
Vi var de bedste venner, og der var absolut ingen rationel forklaring på, hvorfor jeg pludselig i en lettere forvrænget udgave havde oplevet ham som en dæmon’.
Jeg har senere, bl.a. da jeg skrev '
Slangen i Sydney’, oplevet søvnlammelser.
Denne gang optrådte der ingen person.
Men der var en klar og tydelig fornemmelse af, at et væsen, eller en person, befandt sig i rummet, hvor jeg vågnede ude af stand til at bevæge mig.
I endnu højere grad end første gang var oplevelsen gennemsyret af intens forfærdelse.
Sådan opleves søvnlammelser af de fleste.
Almindelige ma-
reridt kan være forfærdelige, men søvnlammelser er gruopvækkende, fordi man ikke aner, om man er vågen eller drømmer.
Og fordi man er ude af stand til at røre sig.
De føles med andre ord meget, meget virkelige.
Også bagefter.
Søvnlammelser, hvor jeg langt hen ad vejen køber den fysiologiske forklaring, er som at være levende død.
Og er i sagens natur yderst ubehagelige.
Mange år senere åbnede jeg en hjemmeside på nettet, hvor der stod: Har du nogensinde drømt om denne mand?
Bag siden stod en italiensk reklamemand og popkunstner, Andrea Natella, og hoslagt var et billede i sort-hvid af en mands ansigt, præcis som det er beskrevet i nærværende roman.
Da vidste jeg, at jeg på et tidspunkt ville skrive om fænomenet.
Ikke så meget, fordi emnet i sig selv er uhyre interessant og rummer mange interessante aspekter.
Men mest af alt, fordi det kontrafej, Andrea Natella havde brugt, forestillede en, jeg kendte rigtig godt: Det var nemlig nærmest én til én det udtalte billede af min ven, der dengang under ferien i Sydspanien forsøgte at kvæle mig.
Vi ses.
Hvis ikke før - så i fremtiden :)
En stor tak til Statens Kunstfond for støtte til projektet.
Michael Larsen, Ærø, december 2019
Hiawatha-krateret: I vinteren 2018/19 blev fundet af Hiawatha-krateret i Grønland offentliggjort.
Et 31 kilometer bredt og over 300 meter dybt krater begravet under én kilometer is i Nordvestgrønland.
Senere også fundet af et andet stort krater, som dog formentlig er af noget ældre dato (cirka 70.000 år gammelt).
Yngre Dryas-katastrofeteorien (Younger Dryas Impact Hypothesis) har altid manglet dette nedslagssted.
De seneste undersøgelser af Hiawatha-krateret synes at tyde på, at det rent faktisk er cirka 13.000 år gammelt (’
Hiawatha er i øvrigt, som Julie er inde på, rent faktisk nævnt i romanen '
Mordet på øen)
.Hvorfor er det så spændende, hvis Hiawathakrateret skulle vise sig at være cirka 13.000 år gammelt?
Jo, spørger man fantasterne og Yngre Dryas-katastrofisterne (som også tæller mange videnskabsmænd), skyldes det, at en stor del af megafaunaen blev udslettet netop på dette tidspunkt, samt at Clovis-folket i Nordamerika af uforklarlige årsager bukkede under.
Teorien er, at en stor meteor ramte Grønland.
Størrelsen af meteoren viste sig at være på halvanden kilometer, og den slog ned med en kraft som 47.000 Hiroshima-bomber.
Og både nedslaget og følgerne har været meget dramatiske.
At temperaturen faldt dramatisk på et tidspunkt, hvor verden ellers var på vej ud af istiden med gennemsnitstemperaturer nogenlunde på niveau med nutiden, har været kendt i årevis.
Men nu ved vi også hvorfor.
Med ét blev kloden sendt tilbage i dybfryseren.
Og blev der i 1.300 år.
Mod slutningen af Yngre Dryas steg temperaturen igen.
Og igen meget hurtigt.
Igen er der spekulationer om, at en
eller anden kosmisk begivenhed kan have været en medvirkende faktor, men dette er endnu ikke afklaret.
Men, meget hurtigt, vil fantasterne tilføje, at det var nøjagtig det tidspunkt, Platon angav for Atlantis’ undergang, da han genfortalte historien om, hvordan Solon af de gamle egyptere havde fået fortalt, at et stort mytisk rige var gået under, opslugt af havet.
Uanset hvad går historien om en kæmpe syndflod igen i mytologier over hele verden, og med Hiawatha-kometen har teorierne om mytens ophav i hvert fald fået en meget værdig kandidat.
Gobekli Tepe: Gobekli Tepe findes, og beskrivelserne af det store kompleks er korrekte.
Første gang jeg selv blev opmærksom på det, var under researchen til 'Femte sol brænder’ for næsten 20 år siden.
Her optræder i øvrigt også Gerda Schweiz-karakteren.
Gobekli Tepe er i et størrelsesforhold, der umiddelbart er nemmere at forstå end kosmologi og store, forhistoriske tsunamier, men ikke desto mindre er komplekset en knytnæve mod vores bevidsthed.
Det burde ganske enkelt ikke findes.
Men det gør det.
Det vender op og ned på, hvad vi troede at vide om fortiden.
Men det gjorde Himmelskiven fra Nebra også, da den blev fundet (uden anden sammenhæng i øvrigt umiddelbart efter 'Femte sol brænder’ udkom).
Avanceret bronzealderastronomi i Tyskland på et tidspunkt, hvor folk ifølge lærebøgerne burde have været noget nær ideoplastiske sinker, der begejstredes over, at solen stod op hver dag.
Antikythera-mekanismen, der blev fundet i år 1900 i et skibsvrag, der sank ud for den græske ø Antikythera mellem Kythera og Kreta, bedømmes efter de seneste undersøgelser til at være en astronomicomputer, hvis kompleksitet er sammenlignelig med et ur lavet i det 18. århundrede.
Den meget avancerede tandhjulsmekanisme er en af verdens ældste tandhjulsmekanismer, og en af anvendelsesmulighederne er, at den ved omdrejning er i stand til at vise månen, solen og de fem (troede man dengang) planeters indbyrdes kredsløb i forhold til hinanden.
Man kan fortsætte listen af anomalier og mystiske og fornufts-
stridige fund og fænomener nærmest i det uendelige.
Også eksemplet med Australopithecus, som er hentet direkte ud af skinbarlig virkelighed, viser, hvor usikker vores viden er, og hvor hurtigt ting kan forrykkes med hundredtusinder af år.
Og langsomt nærmer vi os fantasternes grænseland.
Hvor menneskets forhistorie er langt rigere og langt ældre, end videnskaben endnu vil være ved.
Og det er altid værd at minde om, at fordi det ikke er fundet endnu, betyder det ikke, at det ikke findes.
LINKS
man finder masser af stof på nettet.
Ikke mindst på YouTube findes mange kanaler, der behandler fortidens mysterier.
Her skal man dog træde varsomt.
For selv om der er masser af validt stof, kan man også hurtigt blive snoet ind i et spind af konspirationslignende teorier, hvor dokumentationen ikke er så fast i kødet, som det måske umiddelbart lyder.
Fund af nye svirrefluer
https://www.tv2fyn.dk/aero/nogen-hader-den-andre-knuselsker-den-
nu-er-der-fundet-39-nye-arter-af-den
http://keisneerbek.dk/fluer/FlueBulletin2019.pdf
Gobekli Tepe
https://da.wikipedia.org/wiki/G%C3%B6bekli_Tepe
Den arkæoastronomiske tydning af komplekset:
http://maajournal.com/Issues/2017/Voll7-l/Sweatman%20and%20
Tsikritsis%2017%281%29.pdf
Hiawatha-krateret
https://illvid.dk/universet/solsystemet/meteor/gigantisk-meteor-sendte-
vores-forfaedre-i-fryseren
Andrea Natella
https://en.wikipedia.org/wiki/This_Man
