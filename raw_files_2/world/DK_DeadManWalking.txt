Jutland

Highway

Knuth Beckers indledning i Det daglige Brød 1932, hvor manden, vores helt, Kai Gøtsche er ude på vejen i det mest elendige vejr, efterår, regn og rusk, for at sælge, falbyde etc, koste eller kileremme eller vognsmørelse til bønderne. De bønder, hvis hverdag indtil for ganske nylig også var hans, og som nu, hvor han er fallent, skyr ham som pesten.

Som deres hunde skyr ham og er bidske.

Som han hader at skulle forbi sådan en bidsk køter i gårdsleddet til helligdommen gård, inden han når hen til bryggersdøren og banker på og forstyrrer freden.

Han, Gøtsche, Kai Gøtsche. Jutland Highway,
Vi troede, vi var skærmet af forsynet, vi troede aldrig, det skulle overgå os.

Syrenerne blomstrer Syrener i ruinen

Min bror går konkurs, det er det sidste, der er sket, vi vidste ikke, det ville ske, jeg vidste ikke, det ville ske, vi kunne ikke tage højde for det.

Min søsters død og nu min brors konkurs.

Min brors liv, hans historie, når jeg tænker efter, er ingens historie, hans liv og historie er en fritsvævende myte, som dømmer ham til i al evighed at hænge der i luften i støvet i stalden, den tomme stald, efter køerne er kørt væk, efter den sidste lastbilfuld.

Han hænger i en bjælke aflys, som står ned gennem stalden som et langt knivsblad stukket i halsen på et dyr.

Gården som en levende organisme, som trækker vejret. Ånder ind, ånder ud.

Et dyr, hvis dage er talte, kadaver mere end dyr, en organisme, der hele tiden har levet på lånt tid. Og vi, som troede, evigheden fandtes for vores skyld, for at vi skulle leve fra evighed til evighed, med oldemor og oldefar som de første, så langt tilbage i tiden, at vi ingenting andet ved end, at de lave huse allerede stod der, da farfar kom til og uden skånsel væltede alt og byggede tre fulde længer, stald, lade og vognhus. Man sagde,

Han brækker halsen

Men han brækkede ikke halsen

Kun stuehuset, det ny stuehus, i røde sten, med tre skorstne på rad fik lov at stå.

Han var fremsynet og vild.

Og min bror, som jeg syntes gik alt for hårdt til værks, væltede
de huse, han ikke kunne bruge, og byggede nyt og større, drænede vildhuller og væltede de læbælter, der stod i vejen, og lagde markerne sammen, så han kunne komme til med sine store maskiner.

Men jeg sagde ikke noget, jeg holdt det for mig selv. Jeg havde mit på det tørre, jeg skrev min roman, Tårnet, det tog mig ti år, og debuterede med et brag og fik kunstfondens treårige legat etc., digter og storbyliv, i den rækkefølge. Men jeg frygtede, at det skulle ende galt.

At han kom galt afsted, at investeringerne fejlede.

Oldefar og oldemors gård, som der findes et grynet billede af i lokalhistorisk arkiv i Glyngøre, havde mos på taget og hældende mure og var ikke bedre værd end at sætte en tændstik til, en ruin, som sank sammen omtrent af sig selv.

Farfar udvidede besætningen, gik fra otte til seksten køer og byggede en lade så ambitiøst, at den først blev fyldt mange år efter, den stod færdig. Og han indførte ny teknologi, vovehals, egen mølle på ladetaget, rejst svimlende højt oppe over rygningen, til det ny tærskeværk og den ny kværn og hakkelsemaskine og snart efter en pumpe i brønden og cisterne på hvælvingsloftet over stalden, så vandet stod ud af hanen, det var som en sang, og gav drikke til dyrene, til køkkenet og til gruen, til storvask etc.

Nyt land indvundet. Heden blev brækket, vildhuller drænet, surbund merglet.

Men han havde konjunkturerne med sig.

Al min storhed kom af den gård.

Men nu ved vi, hvad det vil sige at blive sat ud.

Nu ved vi, hvad det vil sige at gå fra hus og hjem, ingenting at have.

Ikke noget hjem, ingen fortrolighed, ikke trappestenen og ingen måtte at sætte sine træsko på, ingen dørkarm at tage støtte ved.
Farfar og farmor på skrænterne ned til det, de kaldte Mamre-lund.

Oaks of Mamre

Og på kirkegården. De blev så ensomme, oldefar og oldemor, farfar og farmor, de gamle mostre, min far og faster og min søster, så ensomme, så forladte i deres grave. Nu vi ikke er der til at passe på dem, at se til dem, at snakke til dem og forbinde dem til hinanden.

Vi troede, de var velforvarede, vi troede, de var sammen, men det var os, der gjorde det, bandt dem sammen, ved vores blotte tilstedeværelse.

På kirkegården, hvor vi havde vores eget område, vores egne haver.

Og kirken, hvor der ikke mere forrettes gudstjeneste mere end en gang eller to om året, også kirken er lagt øde. Det er som en anden spaghettiwestern, Clint Eastwood i en forladt by, forladte grave, blæsten fejer hen over det. Vi har ikke noget at gøre der mere, vi har ingen naturgiven ret til vores døde.

Fuckfuckfuck.

Min bror og svigerinde blev jaget ud som et par forbrydere, de værste forbrydere, som om de havde svindlet sig til noget, der ikke var deres, som om de havde tyvstjålet det alt sammen, var det nu taget fra dem.

Gården stykke for stykke. Først dyrene, deres levebrød, så huset, hvor de havde spist og sovet og elsket og opfostret deres børn. Og haven, hvor de havde festet, hvor de havde haft bål og bagt snobrød og læssevis af pandekager.

Familie, venner, naboer.

Den gamle have med de store skyggefulde træer, terrassen, legehuset og drivhuset, flagstang og tørresnor og ...

Oaks of Mamre
Min bror var ekspert i pandekagebagning. Han kørte med to pander på en gang, Inge-Lise smed en klat smør på, og det sydede.

Jeg har levet i et livslangt eksil, i byen, væk fra gården og arbejdets rutiner i stalden og på marken, men nu er der ikke mere noget at være i eksil fra. Positionerne flyder, jeg ved ikke mere, hvad der er op eller ned.

Og mor, vi holder ikke ud at se hende blive gammel, hendes sår ved tindingen og den transplanterede hud fra overarmen, der ikke vil heles. Bandagen, som sygeplejersken kommer og skifter morgen og aften.

Vi holder det ikke ud. At hun er så udsat.

Vi ved aldrig, hvad fremtiden bringer, hvad der kommer til at ske .,. Det værste. Stormflod, alting oversvømmet eller bare et lille skvulp.

*

I dag til morgen: et første strejf af efterår. Der er en kølighed i luften, tynd og klar, solen bliver fjernere, som rigtige sole, og skyggernes længde længere. Kyllingerne er ved at være store, de første hanekyllinger kan slagtes, hønnikerne vokser til og bliver aldrig smukkere.

Dyb søvn. Mor sover, Ben sover, barnet sover.

Det er først op ad dagen, da Andreas ringer og siger, at han er ked af det på Bens vegne, og beder ham hilse mor, at Ben forstår, det er virkeligt. Han drømmer ikke.

De går ned med mand og mus.

Vi kalder dem Kris og Ann og Ben, de tre søskende, og Kris’ kone kalder vi Inge-Lise. Der kommer hele tiden flere til.

Inge-Lise ligger søvnløs, Kris vågner. Det er i dag, de skal være ude. Der er ingen udsættelse med det mere.

Den frie

verden

Her er Inge-Lise og Kris’ brudebillede. Det er det, hvor de poserer sammen med hunden. Det er sådan en dejlig hund, en kæmpestor Sankt Bernhard. Det er nok mest hende, men det er Ben, der har givet den navn. Han kaldte den Churchill, fordi den grangivelig lignede Churchill. Den manglede bare cigaren.

Churchill er blid som et lam.

De står på trappestenen til den pæne gang, men er som taget lige ud af en western. Det er en idyl, og hunden understreger idyllen. Og den kraft, der er gemt i den. Hun i sin hvide brudekjole og den store hvide solhat, han i vest og hvid
skjorte, med langt hår og skæg. Som om han kom lige fra marken, en nybygger, pioner i Wisconsin eller Minnesota i færd med at indvinde nyt land, at omdanne prærien til et bølgende hav af korn.

Der er noget uplejet over ham. Stærke arme og hænder og brede negle, han har taget fri i dag, men i morgen igen skal der arbejdes. Og hun: den brede hatteskygge. Man forstår, man må skærme sig for solen, for al den natur, al den uregerlighed. Men hunden passer på hende og holder uvedkommende væk.

Jernbanearbejdere, tyvagtige udstødte indianere etc.

Det var bare en stor hvalp med pjaskende store lapper og en enorm appetit. Hun har den hos sig i køkkenet, når hun er hos hønsene og samle æg. Og da de fik den lille, vogtede den barnevognen, når hun var i Brugsen og handle ind, og barnevognen stod udenfor.

Nu kaldte alle den for Churchill. Uden at vide hvorfor den hed sådan. Men husk på: Ben er født i 1954, Kris i 1951, Ann i 1950, i den lange skygge fra krigen. For deres far, Magnus, var Churchill den store helt, han, som havde vundet krigen mod nazismens undertrykkelse og givet dem friheden tilbage ... Churchill og Roosevelt, med Churchill som den første.

På sin vis havde de været en del af det britiske imperium, det var sådan, Magnus så på det, med eksport af smør og bacon og import af frihed og adgang til verdenshavene. Det var tilladt at drømme stort, at sidde med et atlas og som opdagelsesrejsende vinde frem ad mørke floder, gennem uendelige sumpe og regnskov, at berejse kontinenterne og blive svimmel ved navnene, ved den musik, der var i dem, Wisconsin, Minnesota, South Dakota etc. Texas. Og på den anden side afjorden Melbourne, Auckland etc,, og vide, det alt sammen var deres.

Men de vidste, at imperiet var fortid, og at de i stedet var blevet som en stat i U.S.A., i the United States of America. Danmark fik andel i Marshall-hjælpen, som skulle få Europa
på fode, og som hos dem, hos Karstens i 1956 udmøntede sig i en musegrå Ferguson 31, som de delte med faster og onkel. Og de blev ved med at dele, også efter Kris havde overtaget gården. Nu med fætter Kjeld. De havde fælles radrenser og roeoptager og halmpresser, og de arbejdede sammen og hjalp hinanden i høst, og når de tog roer op.

Ikke før 1961, i februar måned, mens Ben var på hospitalet, efter at være blevet trampet halvt ihjel af et par store kvier, blev hestene sendt på slagteriet. De to store belgiere, den skimlede Musse på 21 og den brune Hvidfod på 23, var nu, efter de havde fået deres egen traktor, en rød David Brown, blevet overflødige.

Et vidunderligt spand, Musse og Hvidfod, som faren havde delt hverdag med i alle de år, tilbage fra før krigen og de hårde vintre, dag efter dag, i regn og sol og blæst, når der skulle piøjes, når han med tømmen om ryggen hang på ploven efter dem. De var sammen, en enhed af kraft, Musse og Hvidfod og far, når der skulle sås, og når der skulle høstes, og de gik for selvbinderen eller trak vognen hjem til laden med endnu et sidste læs hø.

Eller når de var på langfart og kørte helt om igennem Oddense for at hente tørv eller nede ved Kildeborg efter mergel, Hvor de havde madpakke med og kom i snak med den ene og den anden og fik høre nyt. Om hvem der skulle giftes eller ventede familieforøgelse, snart var blevet så skidt, at han eller hun skulle på hjem og hellere snart måtte dø og befries fra de pinsler.

Det var Musse og Hvidfod, som Ann og Kris og Ben kendte, som de var fortrolige med, som de kunne gå op til i båsen, eller hvis det skulle være, sådan som Ann havde gjort, endnu inden hun havde lært at gå, kravlede ind mellem benene på.

Og det var i krybben ved Musse og Hvidfods store hoveder, Ben sad og så ind i deres store blide øjne og kælede for deres bløde muler. Eller han så deres lange gule tænder, når de krængede overlæben tilbage, og det var, som om de smilede til ham.
Men Marshall-hjælpen var ikke kun til for modernisering og økonomisk vækst i landbruget, der fulgte forpligtelser med i form af Nato, og der blev investeret i den frie verdens sikkerhed. Den villa, Ben og Judith nu bor i, er opført for midler fra den samme pulje. En villa med fladt tag og stort lysindfald, lidt i Alvar Aalto-stil, som det var moderne omkring 1960, Pastelfarver, gule mursten og træ. Bens kompagnon, Thomas S, på forlaget siger altid, at det er en dejlig stue, at der er så dejlig en udsigt til marker og moser, og Joshua, der snart ikke er en dreng mere, kalder det for deres lille paradis.

Der er fem identiske villaer, bygget af forsvaret til befa-lingsmændene i forbindelse med Kongelundfortets kaserne, som sidst i 50erne blev anlagt som kanonstilling, og som sammen med et lignende anlæg på Stevns skulle holde det kommunistiske Sovjetunionen væk fra vores ende af Østersøen.

Som sådan er Ann og Kris og Ben børn af den kolde krig.

Churchill skrev i 1940 profetisk om krigens ødelæggelser og den sejrende sol: Et skummelt panorama af ødelæggelser og ruiner, af støvskyer, der stiger op fra sammenstyrtede byer og atter sænker sig over murbrokkerne, mens den sejrende sol stiger op i det ferne over en tavs hærget verden, hvor der ikke findes andet end stendyngerne i de døde byen

Men efter krigen, efter også Sovjetunionen havde udviklet atomvåben, ville der i tilfælde af en ny krig overhovedet ikke være andet end ødelæggelse, og menneskeheden som sådan ville være udslettet.

Faren var rationelt tænkende, han hensatte sig nødig til fantasien og stolede fuldt og fast på terrorbalancen. Det var det sikreste. At bøje bare den mindste smule af for de røde var utænkeligt.
Det gode

liv

Farmor

Det er en smuk have, tanken er smuk. Man ser det for sig: Den er kileformet med det lange stuehus med vinduerne fag ved fag som grundlinje og den smalle ende, som ender i en afrundet form, der peger væk, ud mod markerne.

I afrundingen en lille høj og et lysthus til te-komsammen med småkager og kiks.

Finskbrød. Farmor var ekspert i at lave finskbrød. Og kyskager og kokossmåkager og honningsmåkager etc. Alt til den søde tand.

Haven er anlagt samtidig med, at huset blev bygget ca.
i88o. En gårdmandshave, hvor de høje elme i mellemtiden har vokset sig store og skyggefulde, fra gårdmændene stemte Højre, og endnu farmor stemte højre eller det, der svarede dertil. Hun var konservativ, og det var efter hende og hendes far, familien Karstens havde gården.

Farfar havde giftet sig til storhed, og da farmor havde fem søstre og ingen brødre, blev han, ved hendes alt for tidlige død, familiens overhoved på både hans egen og hendes side.

Det er efter farmor, Ann har sin smittende latter, og at hun er så god og mild.

Det er efter farmor, Kris har sine mandelformede øjne.

Det er efter farmor, Ben har sit intellekt.

Men det er efter farfar, Ann har sin smukke stemme, når hun synger hestene i søvn, og at hun mener, det er ved hestene, vi bliver mennesker.

Det er fra farfar, Kris har sin statur og snilde og opfin-dergen.

Og det er efter farfar, Ben har sit overmod og det, at han inderst inde tror, han er bedre end andre, at han er i besiddelse af en større sanselighed end andre.

1950. Landsbyen

Det er et udsnit af lidelse og tro og håb. Det er det, vi har for os, et udsnit, det er ikke det hele.

Små mennesker.

Alt fremmed beglos.

Det er ved naboerne, ved Kats og ved Vistis, at Kat og Visti sidder for bordenden og spise hår og gnider sig på lårene og vender de sorte fingre og beglor dem, som om de tilhørte en anden, fingrene ... At de hørte til for enden af armene på en fremmed.

Det er den sump. Man drikker øl og gør grin med præsten, man gør grin med degnen, den eneste, der går fri, er doktoren, så bliver man stille, vender blikket mod gulvet og står og ser ned i de ormædte brædder.

Til han er ude, til han har startet sin bil og er ude af gården.
Det er ingen overdrivelse, inde ved Kats og ved Vistis, så vil man få se det dybe mørke, med al den kyllingeagtighed, når de sidder over grøden, når de endelig er kommet til sæde og mærker, hovedet synker, og mærker et sted i sig, at de bliver dummere og dummere.

Hvad det er for mennesker, hvilken slags, om de tæller med, og hvor de i givet fald skulle gå hen og blive talt til, hvordan et ansigt kan være sværtet så fuldstændig til.

At være så grimet.

At komme til og tælle med.

Og gemme sig væk i alkovens mørke.

Når der ingen avl er, eller når Gudrun vil, og Visti ikke vil, af bare surhed, når han er så tvær, når der er så meget røvhul ved ham, han er ikke andet end røvhul, denne sure tarm. Sur pik og røvhul og lange nosser.

Mor

Hun hedder Marie, men er aldrig blevet kaldt andet end Mitte, hun vil ikke hedde Mitte, aldrig mere. Kun Marie. Da hun kommer til gården, som husbestyrerinde for farfar, da farmor er død.

Hun kommer, nu er hun der, men hun ved ikke, om hun er fin nok. Om hun skal være så fin. Med cigaret i munden, læbestift og cigaret. Men hun ved ikke, om det så er helt forkert, Om det virker forkert.

Og hun vil have meget små bryster. At hun gør et forkert indtryk. Hvor hun skal sætte sine ting, sine kufferter. Om hun har for meget med.

Hvordan hendes værelse ser ud, og om hun selv skulle have haft kommode med. Men det har hun ikke. Den kan blive eftersendt, hvis det er, hvis det skal være. Hvis hun er til ulejlighed med at mangle.

Hun ser frem til ikke mere at hedde Mitte.

Mitte rimer på Smitte.

Det er som i en drøm, da rutebilen sætter hende af, og hun slæber af sted med sin vadsæk og kuffert og en anden
mindre kuffert og håndtaske med penge og billet. Ned ad vejen, i skyggen af havens store træer, så først ser hun huset.

Hun ved ikke, om hun havde ventet, det var større, eller om hun havde ventet, det var mindre. Hun har ikke haft en så konkret forestilling. Om hendes værelse vil være ovenpå, op ad trappen og med en kvist, som i den sidste plads. En kvist som hos sagfører Engbergs i Grenå. Så hun kan slå vinduet op og sidde der og nyde det. Ryge en cigaret og nyde det. Sammen med en veninde.

De gik i biografen.

Men hun skal ikke komme her med sine fine manerer, ingen fine fornemmelser. Der er ikke nogen gade at kigge ned på, ikke noget strøg, ingen forretninger. Det ved hun, det er et andet liv. Hvis der er noget, er der en stald.

Så ved hun dét. Havens store træer, her vil altid være svalt. Når hun har en ledig stund, vil hun søge herind under. Hun er fattig, hendes far er fattig, hele hendes familie, og hun vil ikke tilbage. Hun har lært, hvad det vil sige at være dannet i huset hos Engberg, hun har suget til sig og set, hvordan alting kan være pænt, rent og pænt og ordentligt. Og hvordan hun blev glad for børnene, hun som altid har været plaget af pligter med de små. Når heksen ikke gad.

Heksen,

Hvordan hun var blevet glad for børnene, som var så velopdragne, uden den samme modstand, som hun var vant til derhjemme, hele tiden modstand. Åh, hvor hun havde elsket at komme væk fra sliddet og fattigdommen. At pleje sine hænder etc., sådan som fru Engberg sagde, hun skulle.

Hun håber, hun vil kunne falde til på gården.

Og så kom det hele til at være så enkelt. Så vidste hun dét, havens store træer. Her ville altid være svalt. Når hun havde en ledig stund, ville hun søge herind under. Og det er her, far finder hende.

Senere. Om lidt. Der går ikke lang tid, så har de øje for hinanden.
Far og mor.

De hedder Magnus og Marie og de er lovformeligt gift som Magnus Karstens og Marie Karstens, født Jensen ... Men nu er de far og mor.

Der er fremgang. Det er et udsnit af lidelse og tro og håb. Det er det, vi har for os, et udsnit, det er ikke det hele. Det er så modsætningsfyldt.

Små mennesker, store drømme.

Det er i 60 erne: Far og mor er i marken, de hakker roer. Den ene lange lige række efter den anden. Fra det ene læbælte til det andet... Læbælter af tjørn, der står og dukker sig for vestenvinden og minder om en fortid med knugede, forslidte bønder, for ikke ret lang tid siden, inden mekaniseringen af landbruget tog fart.

Det er ikke en græsk middelhavsø, ikke en berberlandsby i de høje Atlasbjerge, det er ikke en eller anden flække i Faulk-ners sydstater ... Det er ikke på den måde pittoresk, men lidt væk fra hovedvej A26, et sted længst ude i det gamle Viborg Amt, så er du der, i Vig.

Far og mor holder hvil. De har kaffe med og sidder i skellet og nyder det, og Ann og Kris og Ben sidder pænt ved siden af og spiser en rundtenom og drikker saft af en sodavandsflaske.

A

Alpehue ... Kris har en brun alpehue. Det er sært, men det har han som den eneste, Ben kender, en alpehue, en padde -hattelignende hue med en lille stilk, og en af de få gange, de er i biografen, i Roslev med onkel Arnt og hans drenge for at se Kampen om Næsbygaard, får han skæld ud af den fede, storsvedende biografmand for at beholde den på inde i salen.

Det er uretfærdigt, det er synd for Kris. Det er så uretfærdigt, at Ben får tårer i øjnene af forurettelse og indestængt vrede mod manden, og alligevel dukker de sig i sædet begge to, Kris og Ben.
Ann

Ann med permanentet hår og samlede knæ.

Hun er døbt Anne-Birthe, men bliver aldrig kaldt andet end Ann. Ligesom Kristen bliver til Kris og Benjamin til Ben.

Hun døde så alt for tidligt. Døde og efterlod en smerte, som ingen er kommet sig over siden. Hendes far og mor og søskende.

Hevlebænken

På høvlebænken i huggekammeret mellem træskæreværktøj og malingsrester småbitte eksplosioner i farfars støvede briller.

Far

Far hugger øksen i sit knæ, da han og karlen er i plantagen i heden og fælde træer til hegnspæle, og hans bukser er blod-gennemblødte, da han kommer hjem, og de må have doktor. Han får morfin og sejler rundt og holder sengen et par dage. Så er han i sving igen, med et stift ben, men også en erfaring rigere, morfinen har gjort sin virkning, han kunne hurtigt være blevet morfinist.

Han er en bisse til at køre bil, han har en Ford v8 med trinbræt og svungne skærme. De står og kigger måbende efter ham, karlen og mor og Ann og drengene, mens han kører rundt og rundt på marken for at få ladet batteriet op. Han havde villet være væddeløbskører, han afreagerer og bliver allerede inden kaffetid igen eftertænksom, der er så megen alvor i ham.

Han kan pludselig blive helt højtidelig, men sådan er han. Han er en moderne landmand og han kommer til at lyde helt højtidelig, når han siger, at han er social-liberal og mener, at fællesskabet skal tage vare på dem, der ikke kan tage vare på sig selv.

Sådan er det op igennem halvtredserne, det er sådan, vi husker ham.

Han er en betroet mand og har tillidshverv og sidder i bestyrelsen i landboforeningen og i mejeriet og er formand
for pumpelauget og kasserer i menighedsrådet, og det er ham, der i almindelighed holder opsyn med KFUM og K-lejren Kildeborg. Det er ham, der sørger for, at der er brænde at fyre med om vinteren, og det er ham, der har nøglen, og som hver enkelt lejrleder aflægger regnskab for.

Bronzealderen

Det er den store fortælling, det helt store udtræk. I bronzealderen blev der rejst op imod 300 gravhøje på højderyggen tværs gennem landskabet. I en af de høje, som lå på deres mark, var farfar løbet på et bronzesværd med ploven, da han brækkede hede. Sværdet var knækket og lå i tre dele, men farfars bror Tavs loddede det sammen. Det var et sværd med en god tyngde og blodrende. Det hang på et søm i stuen, og en dag dukkede en tysk arkæolog fra Holsten op og tegnede det af og berømmede det fine filigran i grebet. Et filigran og en type, sagde han, man ellers kun kendte til ved fund langt længere mod syd og øst, helt ned til Varna ved Sortehavet i det nuværende Bulgarien.

Der havde været handelsforbindelser, og måske Ann og Kris og Bens tiptiptipoldemor kom fra de egne og blev hentet herop som slave. Eller hun var ikke slave, men en særlig udvalgt, en høvdingedatter, og skulle som sådan understøtte relationen mellem en høvding eller konge fra Varna og en høvding eller konge begravet i højen på deres jord.

F

Det gråtonede foto af farmor på farfars skrivebord minder dem om, at der var en tid, som gik forud. Hvor farmor færdedes i stuerne ... Hun bor i vore hjerter.

Hun har det blik, som bliver prentet ind i Ann og Kris og Bens hjerner. Et melankolsk blik, et varmt blik, levende, intelligent, men allerede mærker af sklerosen.

Billedet er taget i Schrader Ammels fotoatelier i Skive, Farmor og farfar var kørt i jumbe til Glyngøre og havde taget toget. De spiste frokost på Restaurant Landmanden og gik
bagefter hen i Algade til atelieret, hvor de havde aftalt tid til klokken et.

Det var farfar, der havde villet det. Han ville have det billede, når hun ikke var mere. Når sklerosen havde taget hende. Det skulle stå på skrivebordet, så han kunne tage det op og se på det hver dag.

Landmænd

Det er sådan nogen som dem, Kris og Ben. Små landmænd helt ind til benet.

På gården er de ikke interesseret i at lave produkter. Kris og Ben tænker ikke længere end til dyrene og den mælk, de giver, eller til soen med otte unger i grisehuset.

De er så langt væk fra forarbejdningen, hvor mælken bliver skummet og hældt på flasker og sat på trappen hos pastor Knald eller fru Veje, eller den bliver lavet til ost og modner, eller hvor grisen bliver parteret, og farsen og skankerne ligger fristende fremme i køledisken hos slagteren.

Ja, Kris og Ben ved næppe, hvad et produkt er, eller hvad det koster, at produkter kan omregnes i penge, og pengene selv er dem lige så fremmed som produktet. Og de regner alle handlende i byen, hvad enten det er fødevarer, de handler med, eller det er tøj eller sko, for moralsk anløbne.

Børnene

Der er fremgang, gården er i god drift. Der er bygget til, så der nu er plads til 24 køer. Far og mor følges ad, de snakker sammen, de gør sig umage, far er med til alle tre fødsler. Det foregår i sovekammeret.

Det er uhørt, at en far er med. Jordemoren er imod og herser med far. Mor er bange, far holder hende i hånden og holder en kold klud på hendes pande. Pres pres pres, råber jordemoren, og mor bliver forløst.

Far og mor. Der kan blive så stille i dem sådan en aften i lysthuset i haven. De vil, at børnene bliver til noget.

Der er arbejde og arbejde og mere arbejde endnu. Der
er pligter og pligter og flere pligter endnu. Det er kernen i deres opdragelse af børnene. At huske at bede sit fadervor og have Gud med i hverdagen og i arbejdet. At gøre sig umage og opføre sig ordentligt, at passe sit og sørge for ikke at blive lagt mærke til.

De to store

De to store, Ann og Kris, følges ad, der er kun et år imellem dem, Ben er lille og udenfor, han er ladt tilbage og lever i en anden verden. Han er irriterende, ikke til at holde ud. Han bliver forkælet og forstår ikke et nej. Pas dig selv.

Kris

Lyset mellem fingrene, de meget tynde arme. Hvis man ikke vidste bedre, kunne det være en hvilken som helst dreng, men det er Kris, han er ikke engang fyldt ti, men det bliver ham, der skal overtage gården, eller køre videre med, som de siger, fordi han er ældst.

Han er prædestineret.

Men det handler stadig om at erobre sin egen historie, at der er den ærgerrighed. Tag ikke fejl af det, at der er den ærgerrighed.

Ben

Fordi grebningen er så glat, at han falder og bliver smurt ind i lort, når han skal læsse på trillebøren med sin lille skovl, og mor er træt af at få ham ind så indsmurt i lort, har han et par over-træksbukser hængende på et søm på væggen i malkerummet.

Indre Mission

Der er møde, og de kommer alle, hele den lille menighed. De begynder klokken otte, og der er aldrig et afbud, uanset hvad, vind og vejr, sygdom etc., så er de der, hjemme hos farfar og Magnus og Marie. De sidder rundt om spisebordet, Holger og Kitt, Frede og Frida, Vera og Sand og faster og onkel Arnt.

Farfar læser dagens tekst, de følger med i hver deres bibel,
følger linjen med fingeren, fordi farfar er døv og japper igennem det, springer et ord over og sluger en stavelse og snubler videre uden ophør, til han siger ammen, og de andres ammen følger med større eller mindre forsinkelse.

Kitt og far og faster er bibelstærke og finder en passus hos Paulus, som understøtter en passus i Apostlernes Gerninger: Ann og Kris er ikke med, de sidder i køkkenet, Ann broderer, Kris tegner, kun Ben sidder med og får lov at vælge en salme, de skal synge, en af hans yndlingssalmer, Gør døren høj, gør porten vid eller Nu folder jeg hånd og tanke.

Han spørger gammelklogt om, hvad der menes med et vers i Salmernes Bog, og Kitt udlægger det for ham ... Han kan også sidde og blive søvnig og prøve at skjule en gaben, men det er der ikke nogen, der ser eller lader sig mærke med. Holger eller onkel Arnt kan også falde hen. De har haft en lang arbejdsdag og er trætte.

Når de er færdige med Skriften, laver konerne kaffe og sætter på bordet og får snakket, der er hjemmebagte boller og den gode kringle med remonce og rosiner, mens mændene inklusive Kris og nogle gange Ben går i stalden for at få lidt frisk luft og som Arnt siger, slå en streg.

Der er ingen andre end Arnt, der kan finde på at sige sådan, men det løsner op, de kommer til sig selv, og Sand og Holger og Frede og far standser op bag et par kvier og snakker om, hvad de kan koste til eksport... Far sælger kvier til Jugoslavien til levebrug, det er der gode penge i. For at de kan få noget nyt blod og forbedring i deres besætninger.

Eller de standser op bag en ko og snakker om, at det ser ud til, at den godt kunne komme i fødsel allerede nu i nat. Kris gør sig nyttig ved at brede noget halm ud bag den. Eller det er Ben, der gør, eller de vil begge to, men Kris er den største og bryder af og lader dengse gøre det, når han nu gerne vil.

Så gode venner er de.

De tilhører Indre Mission, deres tro er inderlig, af hjertet rent men der er også en pragmatisk dimension, hvordan man hele tiden med bøn må forbedre sig.
Indre Mission er en lovreligion. Gud ser alt.

De må ikke bande De må ikke spille kort De må ikke drikke øl De må ikke drikke cola De må ikke betle

De må ikke klæde sig ud til fastelavn De må ikke slå katten af tønden De må ikke have kravlenisser til jul De må ikke komme til fastalavnsfest, høstfest eller juletræ i forsamlingshuset

De må ikke glemme hver aften at bede fadervor De må ikke arbejde om søndagen eller i juledagene eller i påske og pinse, ikke andet end lige det allermest nødvendige arbejde med dyrene. Og de tager pænt tøj på, og far tager skæg af på sin plads mellem jalousiskabet og døren til køkkenet, og farfar sidder med øret ind i radioen og hører gudstjeneste fra domkirken i København.

K

Kjalle ... Man må ikke være kælen eller forkælet eller kjalle, som det hedder, man må være hård og ikke fryse om fingrene eller tæerne, når man laver en snemand eller bygger en iglo eller er på isen i Noret og lege tagfat, og man glider og glider. Man må være hård, når man skal save i et bræt, og man saver i sig selv eller slår sig over fingrene, når man skal slå søm i, så brættet kan blive et skib, man må bide det i sig, må kun lige sutte på det, og hvis det bløder sutte blodet i sig og komme videre med det, man er i gang med.

Hvis man ikke kan følge med de store, må man ikke gå ind og sladre til mor eller opsøge far i maskinhuset eller laden, eller hvor han kan være, og sige det til ham. Man må vokse til og blive et menneske.
Mamrelund

Far og mor. De snakker sammen, de ved, hvad de gør. De er på udflugt med madkurv med Ann og Kris og Ben ned i Mam-relund, Oaks of Mamre, som farmor holdt så meget af. Da hun ikke længere kunne gå og sad i rullestol, ja, helt frem til, at hun kun lå ned, bugserede farfar hende på plads i jumben, og de havde det dejligt i skyggen under de flimrende blade.

Børnene bliver aldrig trætte af at høre den historie, at farfar havde været hende så hengiven, at der havde været så megen kærlighed, og at det nu er dem, der tager på udflugt herned.

Meteor

For millioner af år siden, længe inden der var liv på jorden, tordnede en meteor med en lysende hale efter sig og afsindig fart ind gennem atmosfæren og ramte jorden.

Man kan ikke forestille sig, hvor vildt det har været. Det foregik ikke i en fjern galakse, det foregik ikke i Sibirien eller en ørken i Australien, det foregik i Harre Nor. Meteoren har efterladt et cirkelrundt krater med en diameter på 3,2 km. Det står i avisen. Det er en teori, som nogle geologer har, og som gør, at de har været i Flarre Nor og lavet opmålinger og fundet nogle blå flintesten, som er ligesom glaserede, og som har været udsat for en enorm varmepåvirkning og er smeltet.

Kris og Ben har to sådanne flintesten på værelset. De er præcis som beskrevet: blå og glaserede, ligesom der har været ild i dem.

Gud

Ben tror på Gud, det gør Kris ikke, Ben får tårer i øjnene af den godhed, der overgik hyrderne på marken julenat, da en engel stod for dem og bebudede, at en frelser var født. Ben tror på de vise mænd fra Østerland, og at de knælede ned for Jesus, og han tror på flugten til Egypten og Jesus som 12-årig i templet.

Kris interesserer sig ikke for Gud og forstår ikke, at Ben gider sidde med ved bordet, når de har bønnemøde og læser
i biblen, men han holder det for sig selv for ikke at såre far og mor. Han snyder med fadervor om aftenen, når han er kommet i seng.

Når Ben er alene, bliver vand til vin, og store folkeskarer bliver bespist med tre brød og tre fisk, og Lazarus opvækkes fra de døde, og Jesus helbreder de spedalske og lader en falden kvinde salve sine fødder.

Ben tror på, at Jesus blev pint under Pontius Pilatus, og at folkemængden råbte, at Barabas skulle gå fri, og at Jesus blev korsfæstet, og han ser Golgata for sig, Hovedskalsbjerget, han ved præcis hvordan det ser ud, og han tror på genopstandelsen og det evige liv.

Men Kris er fascineret af dinosaurerne, som man har fundet skeletter af, og som med sikkerhed har været på jorden i en fjern fortid, længe inden menneskene og deres forestillinger om Gud, men han tier stille, det ville være forfærdeligt, hvis far og mor fik det at vide. De ville aldrig komme til at forstå ham.

Ben

Ben drømmer om den sten i stendyngen, han kalder Hoved-skalsbjerget... Han holder den i hænderne, og blodet fosser ud af den.

Der findes ikke arbejde, man ikke bliver beskidt af. Man bliver beskidt af roerne, når man skal smide roen i roeskære-ren, og af halmen, når man skal give dyrene halm, og af lort i stalden og på møddingen, når der skal muges ud. Man bliver beskidt afjord og støv i marken, støv fra de harver og sår og tromler og støv fra de høster og afjord igen, når de samler kartofler.

Tøjet bliver beskidt, og man bliver selv beskidt og får beskidte fingre. Og man bliver grimet i ansigtet og om munden og næsen og i øjenkrogene og ørerne.

Men at blive beskidt er også en måde at blive dreng på
og blive regnet med. Det vidner om, at man er til nytte. Det vidner om, at man har lært at bestille noget, som mor siger, og man får fars og mors ridderslag og velsignelse.

Arbejde 2

Farfar regner ikke mor for noget, det eneste, hun kan bruges til, er at arbejde. Og hun arbejder, hun slider og slæber og kan snart ikke tænke en fornuftig tanke. Det går op for hende, lidt efter lidt, men da er slaget tabt. Hun kommer aldrig ud af den rolle, at hun skal varte mændene op, indrette sig efter det, der er deres, deres vaner og deres luner, hvad de nu kan finde på af luner, lunefuldhed, hvad de ikke kan lide af mad, deres kræsenhed.

Hun skal indsnuse deres lugte, vaske deres tøj, feje deres skidt op. For slægten er mandens slægt. Mor bærer ingen fortælling med sig, det er kun farmor og farfar og fars fortælling, der tæller. Det er deres slægt på kirkegården. Og mor drukner i det.

Hun er blevet giftet bort for at slave for manden og mandens slægt. Og den medgift, hun har med sig, er ikke kun en ko, ikke kun et par kameler, ikke kun penge, hvad hun nu er værd, for at han skal tage hende, medgiften er hele hendes identitet, for at hun skal blive ingen og overdrage ham sin krop, så hun kan føde ham de børn, der skal føre slægten videre.

Arbejde 3

Kris glæder sig hver dag til at komme hjem fra skole og går direkte ind og skiftet til arbejdstøjet og går ud og læsser roer med greb sammen med karlen i roekulen eller holder en sæk for farfar, der skovler tærskeaffald til duerne eller skynder sig op ad stigen til det øverste kornloft for at skubbe korn hen til tuden til kværnen og få edderkoppespind i ansigtet og håret og være ligeglad, det er bare at vikle sig ud af det igen og prale for sjov med, at der var edderkopper deroppe så store som heste, og han kun akkurat slap med livet i behold.
Ben

Ben bliver trådt i smadder af et par store kvier og kommer på sygehuset. Det kommer til at blive den store omvæltning. Han kan ikke bevæge sig, men ligger nærmest i sengen som et bløddyr. Maden kommer ind den ene vej og skal ud den anden.

Han bliver madet med ske som en baby, men kan ikke komme afsted med at bede om et bækken og laver i bukserne.

Det er den store skam. Han kan ikke sige bæ, at han skal bæ. Og lorten vokser, og skammen vokser, og han bliver overtaget af skam, det er hele hans eksistens, at han kommer til at bestå af lort og skam. Og han bliver stum og lammet.

Han er som en af de spedalske, en af de forviste. En af dem, der ikke tør tro, at frelsen også gælder for dem.

Han laver stort. En skandale. Sygeplejerskerne himler og tager hænderne op for munden, så forargede er de, at de må skjule deres udbrud.

Han er ikke hjemme, da farfar bliver halvfjerds, og de har stort fødselsdagsgilde. Han er ikke hjemme, da Musse og Hvidfod kommer på slagteriet, og hestestalden bliver lavet om til en række sobåse.

Efter to måneder vakler han ned ad trapperne uden for sygehusets hovedindgang ned til bilen, da han bliver hentet af mor og Ann og Kris, og forstår ikke, hvad der er sket. Han har ikke set Ann og Kris siden ulykken. På grund af smittefare og for at der skal være ro, er der ikke adgang for børn på børneafdelingen, kun far og mor har lov at komme i besøgstiden mellem klokken ét og to, og far har haft travlt og har kun været at besøge ham én gang, da mor var forhindret.

Da de kommer hjem, og Ben stadig slingrer og er blød i knæene, har Kris overtaget Bens pligter. Det er nu Kris, der samler æg ved hønsene og giver de små kalve mælk og strør det op under kreaturerne, så de har et rent og tørt leje at ligge i eller smide en bunke ind til grisene i hver grisesti, for at de selv kan ruske det fra hinanden og få lavet sig en tør rede.

Der er ingenting af det, der bliver snakket om. De ved
ikke, Ben er fortabt. Han er i en alder af seks år blevet modernist, Det er først senere, han finder ud af, hvad det betyder, men det tæller med tilbagevirkende kraft, at han kan se, at han på sygehuset ophørte med at være bonde og i stedet blev en fremmed som Kafka og Albert Camus og Ingeborg Bach-mann og Sylvia Plath.

M

Magneter ... Muskler afjern.

M

Mareridt... To mænd i mørke uniformer slæber en død kat efter sig. De ved, hvad de gør. Det er deres arbejde. De har bundet en blå nylonsnor om kattens bagben og trækker den gennem det høje græs. En mark under opløsning.

Drengen til kvinden bag den lukkede dør: Kan de ikke se os såF

Han spørger: Findes der kaffe, findes der børn,

Væggene er rimede og glimter af frost, træerne står skoldede af regn, slangerne kryber sammen om træets rod, mens manden kaster sig på knæ og beder Herren bolde sin hånd over os.

M

Mor er en fremmed. Lige fra hun kom til dem i Vig som husbestyrerinde, men også efter hun er blevet gårdmandskone og har født Ann og Kris og Ben, bliver hun ved med ikke rigtig at høre til. Hun har været i huset hos fru Engberg og lært, hvad dannelse er, og hun taler en anden dialekt. Det er nok de to ting, der er mest markante. Og at hun som barn var fattig, det forstår de ikke, hvad er, de, som altid har haft nok. Så er hun ikke ligesom dem.

Men så kan Ann og Kris og Ben også pludselig se hende udefra og dufte til hendes bakstift. Hun er en dame.

Og når hun ryger cigaretter med fars unge fætre, når de kommer på besøg en lørdag-søndag på deres knallerter fra
Nørre Sundby, og far er gået i seng. De holder hende vågen, hun ryger cigaretter, de spiller Æsel, Kris er gået i seng, Ben sidder og nikker med hovedet, men Ann er i sit es.

Ann og mor. Det er noget, Ben kun ved meget lidt om. Men der er hemmeligheder. De hvisker til hinanden og går ind i soveværelset, det kølige soveværelse i halvmørke, midt på dagen.

M

Mobning ... I Anns klasse bliver Eva, som hun går til spejder med, kaldt Havkat, fordi hun er så grim, med et uregerligt kruset hår og ansigtet tilsået med fregner, en anden hedder Koldhoved, fordi hendes bedstemor blev kaldt Koldhoved, fordi man aldrig så andet end det lille spidse ansigt, fordi hun var plaget af migræne og gik med et klæde bundet om hovedet. En af drengene hedder Flæske, fordi han er så fed, en anden, Steen, bliver kaldt for Grus, en tredje, Rasmus, hedder aldrig andet end Teske, fordi hans hjerne er så lille, at den kan være i en teske.

Det er så ondt, det er noget, andre kalder dem, men Ben kan ikke lade være med at grine. Ann sætter ham på plads, hun tillader ikke, at de er med til at mobbe nogen, og bliver aldrig selv mobbet. Det er mors barndom, der sidder i hende, at hun havde øgenavne og blev mobbet. Mitte rimer på Smitte etc.

M

Mumle, mumle, mumle mumle ...

M

Møddingen ... Når farfar har druknet et kuld killinger eller hundehvalpe i en spand, bliver de som andet skarn hældt på møddingen.

Eller når en pattegris er blevet lagt ihjel af moren og ligger flad og på det kolde cementgulv, tager de den med skovlen og smider den på trillebøren sammen med den våde halm og lort, når de muger ud. Og det er lige meget, hvem det er, farfar
eller far eller karlen eller Kris eller Ben, så er det den samme praksis, samme procedure. Så ender den på møddingen og bliver gravet frem af en ræv eller hund, eller også kommer den som kadaver med møgsprederen ud på marken, på den mark, hvor der skal være roer, som kræver mest gødning.

Ben. Stenalderen

Der er nogle små modeller af buskmænd fra Kalahari-ørkenen i Afrika på havregrynspakkerne fra Foska. Det er Jens Bjerre, den opdagelsesrejsende, der fortæller om det på pakken, og som også har lavet en film, som er blevet vist i skole-bio. Kris klipper præcist langs den stiplede linje og folder og limer delene sammen og får dem til at stå. Ben dur ikke til at klippe og klistre, men venter troligt på, at hytterne og hegnet kommer på plads. Og mændene og kvinderne og deres børn og hunde. Så de kan være opstillet.

En mand kommer hjem med sit jagtbytte, en anden mand bærer et spyd, og en hund gør af ham, som om den er fjendtlig, som om han tilhører en anden stamme. En kvinde sidder i skrædderstilling og garver eller syr på et skind, en anden kvinde laver mad over bål, og nogle børn har travl med at pirke til ilden med en pind.

Og Ben leger videre som stenaldermand i stendyngen oppe ved sandgraven. Han slår en flintesten i stykker og bruger de skarpe flinteskrabere, han får ud af det, til at snitte i meldernes kraftige stængler og laver mad over et fiktivt bål og jager de fiktive dyr og kalder på hunden og kæler for den. God bund Sådan en god hund Ja, du er sådan en god hund

En lassiehund med langt spidst hoved og bløde øjne og en lang blød pels. En lassiehund, de har fået fra deres morfar og mormor.

Og han maler sig i ansigtet med okker og aske og er syg efter at være tallerkenneger. Han vil lade sin underlæbe udvides og udvides af en plade af træ, som skal være større og
større, indtil ansigtet er fuldstændig vansiret. Det er en hel anden skønhed, dyb og forvirrende og farlig. En bizar skønhed.

At være blandt menneskeædere.

Kris. Fresko

Kris er anderledes. Mor siger, at han er så nem. Bens spektakel er umuligt at hamle op med, Kris passer sig selv og har altid et projekt. Et nyt projekt.

Han er et geni.

Han er ti og maler fresko eller noget, der ligner fresko. Han maler med roeblade og kul og okker og ler direkte på den kalkede væg i malkerummet eller på muren i den ny fodergang og får ros af inseminøren, Hoppe, hedder han, og det er ham, der sammenligner kirkernes kalkmalerier med Kris’. Det er den samme teknik, anvendelse af naturfarver, med æggehvide som bindemiddel, men hans motivverden er en anden, mindre dramatiske uden skærsild.

I stedet er her landskaber med træer og veje og fjorde og marker og gårde. Marker med kløver og græs og roer og korn og køer og heste, og en traktor med vogn eller i færd med at pløje. Den uundværlige traktor.

En sol, en kirke, en mølle, en lastbil, børn, en gående, en mand på cykel og den høje skorsten bag skoven, mejeriets skorsten.

Han kunne være blevet en ny vesterhavsmaler som Jens Søndergaard. Hos Jens Søndergaard er livet det velkendte og hverdagslige, med et stænk af magi som hos Chagall. Men mere rå, farveglad og ødsel. Havet bryder igennem overalt... De ved ikke noget om Jens Søndergaard og Chagall, alligevel er det sandt.

De rede keer

Rød dansk malkerace. I stalden står de røde køer på en linje, bås ved bås, to og to sammen, 22 køer i alt. Med fodergang og krybber foran og grebning og baggang bagved. Og overfor, med den samme baggang, langs den anden grebning, står de
fire store stude og kvierne og tyrene på en linje, bås ved bås, to og to sammen, men sådan at de står efter størrelse, de største kvier øverst op imod malkerummet og de små kalve helt nede i den anden ende.

De ejer ikke noget finere, noget mere dyrebart end de røde køer.

Fars fortvivlelse 1

Fars åh, åh, åh, det gør så ondt fra sovekammeret. Det gør så så ondt, så ondt, så ondt... Det er ikke til at holde ud at høre på, at far har så ondt og er så fortvivlet. Han har været uheldig og er falde ned fra tærskeværket og har brækket nogle ribben, og den ene lunge er punkteret.

Tærskeværket havde forslugt sig, et neg sad fast, og far var kravlet op for at få det fri, men det var da godt, det ikke gik værre, han kunne være kommet ned på trækremmen og blevet hevet med og slået ihjel ved remskiven, sådan som Kurt i Tanggården var blevet.

Flænset af remmen.

Far har ondt, og hele tiden lyder hans klage. Indtil doktor Knudsen har været der og givet ham morfin.

S

Slump, på slump, men ingenting er på slump. Far giver Ben besked om alt, hvordan alt må måles op, kraftfoder, så og så mange skovlfulde, roer, så og så mange sving på roevognen, hø og halm, så og så mange baller hø og så og så mange baller halm, mælk til kalvene, så og så mange potter. Det er som en sang i ham, når han tæller, det er som en rus.

S

Smælde, det er lige, så det smælder i den lukkede gårdsplads, når farfar til nytår fyrer det store kanonslag Tigeren af. Kanonslaget er gult, og der er afbilledet en stribet tiger. Lyden kan ikke slippe ud, men bliver slået tilbage af murene og smælder, og vinduerne klirrer, og det synger i ørerne længe
efter. Tigeren bliver fyret af, når onkel Arnt og faster og deres drenge kommer, lige inden klokken tolv. Farfar er døv og kan ikke tage mere skade på hørelsen og kommer kun et par meter væk inden braget. De andre står i en halvcirkel længst væk og har små, fine vinglas med og en flaske Kijafa-kirsebærvin og skåler og ønsker hinanden et godt nytår.

S

Ben er spillegal, men der er ikke nogen, der gider spille med ham. Han vil altid vinde, han vil være den bedste. Han er spil-legal. Kris gider ikke. Det er end ikke på tale. For Ben er det en kamp på liv og død. Så spiller han med sig selv.

Han spiller fodbold i gården og styrter fra den ene til den anden og er på én gang Real Madrid og KB, og Real Madrid vinder og vinder, og Ben jubler og kommenterer kampene, som Gunnar Nu ville have gjort. Han spiller kroket på græsplænen og er både A og B og C, skiftes til at være den ene og den anden og fører omhyggeligt regnskab med, hvem der vinder. Han har ikke engang tid til at spise, og mor skælder ud og tager ham i armen og sætter ham ned på bænken.

S

Spyt, at spytte, det er forbudt, når de er på sommerferie hos farbror Jens og tante Anna i København. De bor i et rækkehus på Gærdebuen i Sorgenfri, men Ann og Kris og Ben kalder det København. De ved ikke bedre.

Senere bygger farbror Jens og tante Anna en stor villa med tilhørende sø i Nærum ... Men Ann og Kris og Ben kalder det stadig København, fordi det vedblivende er dem fremmed, og fordi de derhjemme er vant til at spytte, hvis der er brug for det. Ja, man bliver ovenikøbet regnet for en hæderlig person, når man spytter. Det gør drenge, og det gør mænd, og de forstår ikke, at det er noget svineri, og at man er uopdragen.
s

Stude. De har hvert år fire store stude til slagtning, to før jul og to efter. I modsætning til kvierne, som går ude og lever af græs til omkring i. november, bliver studene samlet hjem allerede i september for at få et kraftigere foder. Korn og roer og kogte kartofler. De står øverst oppe mod roehuset, og det er en af dem, der sparker Ben i hovedet. Rolf, sorte Rolf, som de siger, er kommet for at klippe hårene af dem, så de ikke står og sveder, og Ben vil samle noget af håret op fra grebning, og det siger smak. Han går bagover, men dør ikke, men får kun en mindre hjernerystelse.

Han er ukuelig, han er snart klar igen.

Far og mor

Det gode liv, mere af det gode liv. De vil have mere af det gode liv, men hverdagen bliver mere streng, far er ikke rigtig stærk. Han får benet i klemme i liften mellem traktor og såmaskine og bliver halt og kommer til at bruge stok. Og han døjer med ryggen, og mor bliver fremmed for ham, fremmed i sit eget hjem.

De er så store på den, farfar og faster og farbror Jens, det er umuligt at sætte sig igennem over for den klan, klanen Karstens, hun er endnu så ung, og far formår ikke at passe på hende. Han viger og viger og dukker nakken. Det er ikke ham, der bestemmer, det er farfar, faster og farbror Jens,

Og alle familiemedlemmer, der stimier sammen sommeren igennem for at komme i audiens hos farfar, slægtens overhoved.

Mor er en Askepot, men har håbet, hun har da håbet, at der vil komme en tid, en eftermiddag og en aften, et blødere lys, og det vil ikke skinne helt så hårdt.

Kris og farfar

Kris bruger snart det meste af sin tid med farfar i huggekam-meret. Han får lært at bruge en tommestok og måle op, helt præcise opmålinger, han lærer at bruge en vinkel. Han får lært at bruge en sav og en høvl og et stemmejern. Eller lære og
lære. Han lærer det, uden han ved det. Farfar lapper en cykel, samler en rem med remsamlere, skærer glas, når en rude er i stykker. Kris lærer det ved at efterligne farfar, se, hvordan han bærer sig ad.

Farfar lever på mange måder i en anden verden, fordi han er døv og har været det, siden han var seksten og blev ramt af et lyn. Han regner i tommer, og han regner i mil og alen og favn og kvadratalen, og man kan høre, at han nyder at sige de ord, som om de også for ham er musik, et levn fra svundne tider, men det er bare, fordi han elsker det eksakte, og fordi han elsker poesien i alt, hvad der kan måles og vejes. I stedet for liter regner han i potter og i stedet for kilo i pund og lispund, og når han tæller, tæller han i kvarte, fjerdedele, og et dusin er tolv, og en snes er tyve, og en halvsnes er ti etc. En skok er fyrre, og en old er firs.

Han elsker ordet linksgevind, det vil sige et gevind, der kører avet om. Han kan simpelthen lide at sige ordet, og hver gang der er en møtrik, der sidder lidt fast, foreslår han, det er linksgevind, Det er linksgevind, det er linksgevind.

Kris måler op på millimeter, og han saver fuldstændig lige. Han pudser med sandpapir, først en lidt grovere og så en finere. Indimellem puster han pudsestøvet væk, så han kan se, hvordan det ser ud, og han stryger med fingerspidserne hen over det, og der er ikke så meget som en split, træet er fuldstændig glat. Det er til en hylde. Han giver det linolie, og træet får nyt liv.

Eller det er en stol, han vil lave. Han visualiserer, hvordan stolen skal se ud, tegner en hurtig skitse, farfar kigger med, og snart har de en færdig tegning, Kris kan gå efter.

Spillegal

Ben kører glaskugler af forskellig farve rundt på et grydelåg, glaskuglerne er cykelrytterne i et 6-dagesløb. Det er Danmark og Italien og Frankrig og Holland og Spanien. Det laver et farligt spektakel, så han er henvist til at sidde i køkkenet og køre med dem.
Det er kun farfar, der gider spille, han er lige så meget en spillefugl som Ben, og i flere år er de hver tirsdag aften oppe hos faster og onkel Arnt og spille rakker eller pirat bridge. Faster tager det ikke så nøje, hun går fra og til, henter en pakke kiks i køkkenet, skræller et æble og skærer i både til dem, Frode tænker, så det knager, hver gang det er hans tur, farfar og Ben gør alt for at vinde.

Kris og Bens kaniner

Kris holder kaniner, Ben er med, men alligevel ikke. Det er Kris, der bygger burene, omme i det, de kalder Den gamle have, hvor det store æbletræ står, og hvor bærbuskene og køkkenhaven er. Det er Kris, der fodrer, og Kris, der står for parringen og sætter vædderen ind til hunkaninen.

Kitt og Holger fra menigheden har kaniner i stordrift. Fem-seks væddere og måske halvtreds hunner plus en masse unger i alle størrelser. Nogle er klar til slagtning, og nogle er nøgne og blinde og ligger i en rede i et hjørne af buret. Det er belgisk kæmpe og fransk vædder. Og det er Kitt, der får sat dem i gang med det, så de kan lære at tjene deres egne penge.

Kris vælger, at de skal have fransk vædder. De begynder med tre hunner og får femten unger, og da ungerne er store nok og færdige til slagtning, får de det til at passe med, at Kitt også har nogle der skal slagtes, eller sendes, som de siger, hvilket betyder, at de bliver hentet af en lastbil, som kører dem til slagteriet.

Lastbilen, der henter Kitts, holder ind for enden af vejen ned til Kris og Bens gård og tager deres med. Chaufføren vejer dem med bismervægt og stopper dem ublidt ind i nogle for små bure og kører afsted med dem. Pengene, som de skal have for dem, må de hente hos Kitt, de er ikke selv oprettet som leverandører til slagteriet.

Det er stadig en leg, men Kris har ikke ret meget længere tid til at lege. Han skal arbejde som en voksen.
Ben og Anns tærskedag

Lørdag er tærskedag. Det ligger fast, hele vinteren igennem. Når Ben gjorde regnskabet op for de uretfærdigheder, der overgik ham som barn, det gjorde han ofte og gerne, var ordningen med lørdag som tærskedag noget af det værste. Fordi drengene har fri fra skole og, som det så smukt hedder, kan hjælpe til. Ben forbander sin egen eksistens, når han bliver sendt op på halmloftet for at tage halm fra. Han er ni år og bliver installeret på loftet mutters alene, fra de har fået middagsmad frem til kaffetid.

Han tager imod halmballerne en for en for at stable dem, men der er ikke nok baller til at holde ham fangen, og han keder sig gudsjammerligt.

Men nogle gange er Ann med, så skal hun partout også være med, og så er de to på loftet og sidder det meste af tiden i den åbne lem i gavlen og slikker solskin.

Blegansigter

Ben i kamp med blegansigter.

Anns pligter

Ann har huslige pligter, ud over sin skolegang skal hun lave mad og sætte på bordet og tage af bordet igen og vaske op og tørre af og feje gulv. Og hjælpe Ben med at læse og regne og gange og dividere. Men hun må også hjælpe til ude. Om foråret, inden kornet bliver langt, er hun med ude og samle sten, et uendeligt arbejde, det vil sige, man samler de sten, som har en størrelse, der i værste fald kan ødelægge knivene på mejetærskeren, og smider dem op på vognen, som kører frem i laveste gear med Ben som chauffør. Og i høhøsten og høsten lægger hun læs eller er oppe og svede og tage fra på loftet, eller hun er ude og muge ved køerne i stalden, når der er allermest travlt.

Hun er med til at rive op langs hækken op til vejen, og hun er med til at feje støv og spindelvæv ned og kalke, så gården kan stå trimmet på dagen for Danmarks befrielse.
Hun kan ikke forestille sig andet end at gøre, som hun bliver bedt om. I hvert fald når det er far, for far er umulig, Ann er hans øjesten, hvilket gør det endnu sværere at sige fra. Det er utænkeligt, et mytteri. Men hun har mors fortrolighed, hun har hendes støtte, og til sidst går hun op imod loven, den upersonlige lov, som arbejdet definerer. Eller Gud og far og arbejdet.

Farfar

Farfar bliver gammel. Han er den sidste tusindårige, med et træ i ryggen, mel i håret. Han vender ansigtet mod et gåse-træk svimlende højt oppe over gården, et gåsetræk så stort, som han aldrig har set det før, en armada bestående af flere kolonner, i hundredvis af canadagæs.

Farfar kan ikke slippe synet af dem og må igen og igen ud på gårdspladsen og se efter dem, og der kommer flere, men aldrig så mange som i det første træk. Han må om for enden af huset for at følge dem. På vejen til ynglepladserne ved Ishavet.

Kris og Ann går til spejder

Kris og Ann går til spejder. Det, der hedder FDF og FPF, Frivilligt dansk Drengeforbund og Frivilligt dansk Pigeforbund, Kris er væbner og skal på lejr på Bakkevæld på Mors. Det er ikke længere væk, end de kan cykle, men det er en god tur. Kris er glad for sin uniform, for skråhuen og de udmærkelser, han samler ved at binde knob og løbe orienteringsløb ved hjælp afkompas og slå ild og spise brændenældesuppe.

Han er glad for at være spejder, men holder op, han har ikke tid. Han går i syvende klasse og har fri fra skole, de kan ikke undvære ham i høsten. Og igen da de skal have taget roer op, bliver han nødt til at have fri. Og selv om hans klasselærer er imod det, indvilger han i det. Han ved, hvordan det er på landet. Der hjælper børnene til.

For Kris er arbejdet en udmærkelse. Han er dygtig til reg-ning og til diktat, der er aldrig en fejl, han har en god udtale i
engelsk. Han er bedre til at manøvrere de store maskiner end både far og karlen. Uden ham var det aldrig gået.

Ann fortsætter til spejder og bliver patruljefører og er længe efter på højskole og stuepige på et skisportshotel i Schweiz med Ella fra holdet.

Fars knuder

Der er poesi i fars knuder. Med sine store fingre kan han stramme knuden lidt mere og lidt mere igen, så stram, men fordi det er en rigtig knude, kan han altid selv binde den op igen.

Han binder knuder på rebet, når han laver grimer til studene eller de store tyrekalve, når de skal på slagteriet, og vognmanden kommer efter dem og trækker dem ud og op på lastbilen, eller når han laver grimer til kalvenes tøjr, når de for første gang skal ud på græs og kommer til at stå ved sandgraven, eller når han kaster et langt reb som en lasso op over et læs hø eller halm og strammer og strammer, det kan altid strammes lidt mere, så læsset ikke skrider af, når de ad markvejen kører hjem fra Heden, som ligger længst væk fra gården.

Søm

Kris retter søm på ambolten i huggekammeret. Det er en kunst. De køber aldrig et søm, men bruger de samme om og om igen, der er altid lige mange søm i sømspanden

Når en so skal fare eller skal have grise, som de siger, skal der sættes en skillevæg op i en passende højde fra gulvet, så pattegrisene kan komme ind under varmelampen på den ene side af skillevæggen og kan die og ikke bliver lagt ihjel af soen på den anden side.

Men i stedet for at bruge nye søm retter de de gamle ud og bruger dem igen.

Kennedymordet

Naboens Tilde er femten og passer Ann og Kris og Ben, når far og mor skal noget. Hun passer dem den aften i november
1963, hvor John F, Kennedy bliver skudt, og det banker på, og en stor mand med plyshår står i døren. Han kommer, fordi der står vand i Noret, og far har ansvaret for pumpen og er ifølge den plyshårede skyld i misæren.

Det er ubehageligt, Tilde ved ikke, hvad hun skal svare, og Kennedymordet og den plyshårede mand kobles i børnenes fantasi og sætter sig som et traume. Kortegen af store sorte biler og Kennedy ogjacqueline i den åbne vogn, der vinker til de mange glade mennesker i Dallas Texas og morderen Lee Harry Oswald blæser ind i dem.

Ann. Hestepige

Ann har taget på det, hun har gået til ridning og får sin egen hest. Far hjælper hende med at longere, han har tæmmet mange heste, ikke til ridebrug, men arbejdsheste, der skulle spændes for en vogn.

De savner Musse og Hvidfod. Gården er aldrig blevet den samme, efter de kom på slagteriet, og der blev lavet sobåse på deres pladser i hestestalden. Det er ikke til at holde ud at sige eller bare tænke ordet slagtet. Men så er det godt, Ann er glad for heste og vil have en selv. Det bliver en krydsning mellem en islænder og en nordbagge. En meget smuk hest med et fint lille hoved og kortklippet man og vildstribe hele vejen fra nakken til halerod. Hun kalder den Prins, fordi farfar engang for mange år siden havde en hingst, der hed Prins, og som der blev taget et fotografi af, hvor far står og holder den i grimen.

Kris

Kris falder ikke ud af verden, han har ingen absencer. Forestil dig et barn uden skam. Det er Kris. Hvor Ann og Ben skrider og skrider, hviler Kris i sig selv.

Men det er ikke sandt. Det er modsætningsfyldt, Kris har også haft sit at slås med. Han kender afgrunden. Der er en tid, hvor Kris står med hænderne i lommerne. Han bliver tyk. Det drejer sig ikke om mere end et halvt år, men det sætter sig.

Ann, Kris og Ben går fra første til fjerde klasse i landsby-
skole i Vig og fra femte i kommuneskole i Glyngøre, I lands-byskolen er de højst 15 elever på fire årgange, i Glyngøre 200, Det er noget af en omvæltning.

I landsbyskolen har de én lærer, som de kalder Degn, ikke andet. Degn, vil du Uge komme herned, hvis der er en, der har et problem med at dividere.

Det var ikke nemt for Kris at skifte skole. En træskodreng, der ikke løber og spiller fodbold i frikvarteret, men står ret op og ned i læskuret sammen med Max, som han sad ved siden af da de gik i landsbyskolen, og som han kommer til at dele voksenliv med, da de overtager hver sin far og farfars gård.

Kris befinder sig godt, når de er i klassen, men i frikvarteret bliver han hjemløs. Det er ikke godt. Det er sært, når han flere år efter kommer i ungdomsklub eller til bal i Nautrup Forsamlingshus, bliver han kendt ikke som Kris, men som Bens storebror. Fordi alle kender Ben fra fodbold. Og da Kris første gang kysser med en pige, er det Bens ekskæreste Irma.

Fars fortvivlelse 2

Fars fortvivlelse, da han på grund af en diskusprolaps og to operationer inden for et år ikke kan arbejde som før. Han kan ikke malke, han kan ikke være med, når der skal laves hø eller hakkes roer, eller når der er noget galt med udmugningsanlægget, Han er invalid og kan stå og kigge på eller han ligger i sovekammeret og kan ingenting andet end klage over alt det, der skal gøres, og som ikke bliver gjort. Ah, det er så fortvivlet, lyder det igen og igen fra sovekammeret ind i stuen, det er så fortvivlet, og de ved ikke, hvad de skal gøre.

Om de skal skrige eller hvad.

Så står han så underlig valen med støtte ved sin stok, så håbløs umulig i en alder af ikke engang halvtreds og ser på, at farfar og Kris og Ben bjerger en kalv, som er for stor og sidder fast og bare har hovedet og overkroppen ude, og koen brøler og presser og brøler og presser en gang til, og så kommer den, våd og halvt dækket af slim, og kan først ikke få vejret, men Kris stikker en hånd ned i halsen på den og hiver en klat ud
og sjasker den af i grebningen, og kalven løfter hovedet, men det er for tungt for den, det falder ned igen. Og den løfter det og holder det oppe, mens Kris og Ben gnider den med halm. Det blev en tyr.

Ann

Ann kan godt lide den ny karl, John. Det er mor opmærksom på, men uden at sige noget til far. Ann er vild og ikke til at styre.

Hun er stadig spejder, men hun og Ella er snart mere optaget af heste. De rider, de sporer hestene og jager gennem skoven og holder igen på de stejle skrænter ned mod fjorden og lader dem soppe i det lave vand langs kysten helt om forbi Strandgaarden til Harre Nor.

Kris

Dyrlægen hedder Pindstrup og går i spidsbukser og er lidt mere end andre, en aristokrat, som man må sige De til. Men Kris ved ikke, hvordan man siger De, det ligger forkert i munden, tungen slår knuder, så han ser ned og kigger væk og undgår at sige noget.

Han er bange for ikke at gøre det hurtigt nok, når far sender ham ind til mor efter et vaskefad med varmt vand og sæbe og et rent håndklæde. Eller han er bange for, at han ikke hurtigt nok får fat i en gris, hvis de for eksempel har en posegris, og den skal under kniven eller have en sprøjte med sulfa eller penicillin. Eller senere, da han er konfirmeret og er bange for, han ikke holder en nykælvet kos hoved højt nok i grimen, så halsen står lang og bar, og dyrlægen kan komme til at stikke en kanyle ind og give den kalkvand intravenøst. Den har ketose og lugter som neglelakfjerner.

Ketose opstår, ved at koen efter kælvning mobiliserer al calcium til mælken, så der kommer til at mangle calcium til calcium-natrium-pumpen i nervebanerne, og koen vil ikke rejse sig, den kan ikke og vil, hvis den ikke får tilført kalkvand i venen, hurtigt blive lammet og dø.
Farfar

Mor og farfar er bitre fjender, hun er proper, og han er et svin.,. Han spiser med fingrene, gnaver af et kyllingelår, bruger sin lommekniv til at skære de syltede agurker over med. Den lommekniv, som man ikke kan vide, hvad er brugt til sidst. Skrabe mel af sine bukseben, mel og syrnet mælk til grisene eller slim eller blodslim fra en kælvning, hvor han er kommet for tæt på, det danner sådan en hel skorpe, og den sidder han så og skraber af. Han provokerer hende, og far går ikke imellem. Han siger ingenting. Farfar er et svin.

Arbejdets fart

Pligter, arbejde. Alting skal gå i susende fart, når mor og Ben arbejder sammen. Det er altid de to, for ingen andre kan holde ud at lave noget med Ben. Han er for hidsig. Da han var mindre, var det ham og mor, der vaskede æg og satte dem i bakker og stablede bakkerne i ægkassen til købmanden, og det var dem, der plukkede bær og lavede syltetøj og saft. Og nu, han er blevet større, og far er invalid, er det dem, der går sammen, når de hakker roer, og det er dem, der hver anden dag muger ud med trillebør hos grisene og kalvene og køerne. Og de tager tid på det og sætter den ene rekord efter den anden.

Det er en simpel overlevelsesstrategi at komme ind i den rytme og koble hovedet fra og lade sig bedøve af fart og være på det nærmeste sanseløs.

Hvis han arbejder alene eller sammen med andre end mor, er der stor risiko for, at han på et tidspunkt vil blive ramt af katastrofen. Han falder ud af rytmen, væk fra den fastlagte koreografi, som kan gøre arbejdet smukt som ballet, hvis der er noget, han ikke kan finde ud af, eller det overgår hans kræfter. Hvis han skal lære en ny kalv at drikke, og han bliver ved med at prøve og lade den sutte på sin hånd nede i spanden med mælk, og den giver spanden et skub, ligesom den ville have gjort op i yveret på koen, hvis den blev utålmodig, og mælken plasker ud, eller spanden vælter, kan han gå
fuldstændig amok. Hvis en møtrik på roerenseren sidder fast og ikke er til at løsne og skrue af, eller hvis nøglen smutter, og han skraber sine knoer til blods, kan han blive så hidsig, at han koger. Hvis han skal spænde en vogn efter traktoren, og han bakker skævt til eller for langt eller for kort, og han vil skubbe vognen eller vride stjerten, så den kommer til at passe med traktortrækket, og at han ikke kan komme afsted med det, kan han give sig til at sparke til den traktor eller vognen, til hans træsko flækker.

Hvis han bliver ved med at prøve at sætte juletræet på fod og spidser træet med en økse for at få det til at passe med hullet i foden, og det ikke vil lade sig give sig for ham, kan han blive så gal, at han sprutter og spytter og ikke kan styre sig, men råber og skriger og ved ikke, hvordan han skal komme ud af det igen,

Ann

Ann er iført brune ridebukser og ridestøvler og kommer fra stalden og lugter af hest. Hun lugter altid af hest. Det er de lange lyse aftners tid. John har bil, en VW, en lysegrøn VW. Han spørger, om hun vil med ud at køre.

Hun spørger hvorhen, og han svarer, at hun måske hellere vil til bønnemøde.

Han siger, hun stinker af hest, og det er rigtig nok. Hun stinker, og varmen får hende til at stinke endnu mere. Hun har ikke vasket fingre. De kører mod vandet, forbi Strand-gaard og ned til Kildeborg, til KFUM og K-lejren. Han siger, at hun vist er for lille til at ryge. Hun har taget en af hans Lucky Strike og ruller vinduet ned og sidder og pulser og lader sig blæse igennem.

Han har en ide om, at han må passe på hende, når hun så åbenlyst ikke kan passe på sig selv. Når hendes præstefar, eller hvad han er, ikke kan.

Hun har ikke lyst til at svare eller sige noget til det og lader være med at sige noget. Heller ikke da han spørger, om han skal køre hende hjem igen. Hun bliver sur, og han kan
lide at gøre hende sur. Hvis hun er sur, hvis hun ikke bare spiller sur. Trutmund,

Så rykker hun over ved siden af ham, over sprækken mellem sæderne og over til ham, og hun vrider sig op ad ham og tager hans arm og lægger den om sig og siger ummb. De er på grusvejen, men han fortsætter uden at sænke farten ind gennem plantagen og ned ad sommerhusvejen og det er her, han er et par måneder senere, da sommerhusfolkene er væk igen, bryder ind og stjæler sprut, men det har Ann ikke noget med at gøre.

Hun skubber sig bedre til rette og kysser ham på halsen, og han holder hende fastere, og så er det også forbi. Hun er ude af bilen, snart inden de holder.

Kris. En lille voksen

Kris blev konfirmeret i foråret og er færdig med at gå i skole, hans bestemmelse er en anden. Han er allerede en lille voksen og lægger planer og tager ligeværdige beslutninger med far, beslutninger, der rækker langt ud i fremtiden, ti-femten år.

Han er fjorten og kører med en seks fods bugseret Dron-ningborgmejetærsker. Han rider på sin traktor højt over kornet, der mejes og føres op af sejlene og siuges af den store maskine. Det store dyr af en maskine. Han er helt grimet i ansigtet, det støver ad H til. Han har dårlig tid til at spise frokost, men får en madpakke ud i marken. Han styrer slagets gang.

Han skal ud og tjene på en gård ved fremmede et år, han skal ind som soldat, og han skal på landbrugsskole. Så er han klar. Jo før, des bedre. Så kan far og mor komme på aftægt.

Selvskade

At gøre skade på sig selv. Skære sig i underarmen med et barberblad, brænde sig på anklen med en cigaret... Stikke en nål tværs gennem kinden og ind i munden, i havens afrunding i det lille lysthus.
Mor og far

De ved ikke, hvad det er, der er sket, mor har snakket med hende, og far siger, at så må de af med ham, med John, og beder ham om at rejse. At han finder en anden plads.

Fars gråd

Far har lukket sig inde i sovekammeret og kommer ikke ud af sengen. De kan høre ham græde, hvordan han ligefrem hik-ster af gråd, fordi han har så ondt, og fordi Thomasen, overlægen på ortopædisk hospital i Århus, som har opereret ham, siger, at de ikke kan gøre mere.

De hører ham gennem væggen, når de spiser middagsmad, eller når de er inde og få deres kafFe eller sidder i stuen om aftenen, og de ved ikke, hvad de skal gøre. Banke på væggen, holde sig for ørerne, give sig til at råbe helt vildt. Råbe og skrige.

Man kunne tro, de befandt sig i et katastroferamt område. Der kunne være udbrudt mund- og klovsyge, eller det er en hidtil ukendt sygdom, en slags byldepest, meget smitsom, dyrene må slås ned og bliver skubbet ned i et kæmpehul af bulldozere og begravet med læssevis afkalk i store fællesgrave.

Gasmasker, hvide beskyttelsesdragter m.v,

Ann

Ann er et lys. Hun terper latin og tysk grammatik, hun kan regne, og hun kan skrive diktat uden én fejl eller anmærkning, men hun kommer ikke i gymnasiet. Der er ikke nogen af dem, hverken mor eller far eller Ann selv, der tænker tanken. Gymnasiet og den højere dannelse er ikke noget der bekymrer dem.

Heller ikke da Karen-Maries mor ringer og siger, at Karen-Marie skal på gymnasiet, og at hun også mener, Ann har fortjent det, men Ann skal i huset i Rønbjerg ved familien, der laver Rønbjerg-is, og senere kontoruddannes.

På kontor. Og skrive på maskine, det kan hun allerede, og lære at tage en telefon. Det er så stupidt, men det ved de ikke,
men senere strejfer det af og til Ann. At hun kunne være blevet til noget, at hun ikke havde behøvet at sidde og regne løn ud til mekanikerne, da hun er kommet på kontor hos Ford i Århus. At hun ikke havde behøvet at finde sig i en sælgers klap i enden eller værkførerens sjofle drilleri, at bukke og sige tak.

Far og Den kloge mand

Far går til kiropraktor, han vil gøre hvad som helst for at blive mand igen. Det er i Skive, en bekostelig affære, men ingenting værd. Han er også ved Den kloge mand i Thy, som han har visse forhåbninger til. Flere er blevet hjulpet, en har fået sat en finger på plads, en er kommet med vand i benene, og det har han fjernet med et vidundermiddel af en drik, en har haft et ulægeligt sår, og det er gået væk ved anvendelse af en salve bestående af blandt andet pibesovs og et nedgravet stykke flæsk. En mand med strubekræft er helbredt ved håndspålæggelse etc, etc. Men Den kloge mand havde med det samme sagt, at han ikke kunne gøre noget ved fars dårlige ryg.

Far fortæller så levende om det, næsten som det var en bedrift, en heltedåd, at Den kloge mand ikke engang havde villet have ham af med skjorten. Det er en domfældelse, den endelige dom, og det er nok det, der gør far eksalteret. At være så smadret.

Han fortæller det til hvem som helst, høj og lav, når de står eller sidder ved hans leje, det vil sige sofaen. Der er noget patetisk over det, selv om de ikke kender ordet patetisk, er det den oplevelse, de må have. At det er en del af bedraget.

Senere ligger han på en dør, med en dør i sengen under sig, men det hjælper heller ikke. Der er ingen lindring, det er bestandigt, som han blev stukket med en saks i ryggen. Så først giver han op.

Så bliver han hård og bider smerterne i sig og arbejder så meget, han kan, kommer omkring med støtte ved sin stok, eller han sidder på en taburet ved grisene og holder med de drabeligt store hænder om en lille nyfødt gris, der skal have klippet tænder.
Han bruger hænderne til alt. Når han skal have renset en krybbe ved kalvene og sjasker det oprensede våde fra sig ned i grebningen. Ja, de store hænder med de store fingre, som er blevet så store af alt for meget arbejde, bliver ekstra synlige, fordi han bruger dem som skovle, fordi han ikke mere kan bruge en rigtig skovl.

Ben længes efter en åbenbaring, det er, at en engel skal stå for ham. Far har haft en åbenbaring, og Kitt har, og Ben længes efter, at han også vil få vished.

Han tror at vide, at far fik sin åbenbaring i sovekammeret. Han synes næsten, han var der selv. I det sovekammer, hvor farmor døde, og hvor både faster og farbror Jens og far og Ann og Kris og Ben blev født. Og hvor mor holdt om ham og forsøgte at få ham tilbage, når han havde et af sine mareridt, hvor han kom om på den anden side af blodforhænget, og far knælede ned ved sengen og bad for ham. Og mor kaldte og blev ved med at kalde, og han kom tilbage og faldt i søvn i mors seng.

Ann. Kris

Ann beskylder Kris for at være selvglad, og selvglad er noget af det værste, man kan være. Han virker så uberørt, lukker øjnene og fiser ud og er nyttig. Så slipper han for at høre på hendes frelsersnak. Bare komme ud at køre traktor eller stå og file i et stykke træ i huggekammeret. Som om verden ikke var ved at brase sammen om ørerne på dem,

V

Der er så meget vold. Ben sparker til en høne, fordi den driller ham, når han skal samle æg, han sparker en gris i hovedet, fordi den er i vejen, når han skal muge ud ved dem, eller han slår den med skovlen lige i smasken. Han sparker en ko på benet, eller han stikker til den med forken, fordi den ikke vil flytte sig, når han skal skrabe lort ned i grebningen fra båsen.
Og han bliver selv sparket i hovedet af en af de store stude og får hjernerystelse, da han bukker sig og vil samle de lange halehår op fra grebningen, da sorte Rolf er der og klippe den.

Farmor og Ben

Farmor døde, ti år før Ben blev født, men nu i sovekammeret: Hører hun ham ikke, hører hun ikke, hvordan han jamrer, mærker hun ikke, hvordan han sidder og rokker og sparker til sengemøblet og ikke kan være i sig selv for smerter, for chokket.

Det er det samme kammer, en anden seng, men det samme kammer, de samme vægge, den samme fuglesang fra haven og ind gennem vinduet. Det samme lys, den samme dunkelhed. Ben er så tæt på, at han kunne have rørt ved hende, han kunne have viftet en flue væk fra hendes kind. Han kunne have haft en avis og brugt den til at vifte fluen væk med, og han kunne have ventet, til den satte sig på hovedgærdet over hende og klasket den.

Han kunne have rørt ved hendes kind, og han kunne have rørt ved hendes øjenlåg, og hun sov, og hun var ikke død.

Han er blevet trådt i smadder af et par kvier. Han lå nede under dem i båsen, og de var blevet forskrækkede og sprang rundt og hoppede op og ned. Han lå på maven, det var ryggen, det gik ud over. Skulderbladene blev knust. Han var død, hvis de havde ramt ham i hovedet, hvis far ikke var kommet til, hvis han havde fået lov at ligge i ti sekunder mere. Men far kom og fik ham hevet ud som en sæk. Han var slasket som en sæk.

Der er så meget vold ... Men farmor er der for at trøste. Hun er så tæt på, at han mærker hendes ånde, og det gør lidt mindre ondt, og chokket fortager sig, og han bliver roligere.

Den moderne civilisation

Mere vold ... Det sker, at de glider bagud, ned i et morads fra før den moderne civilisation, før Rousseau, før Pariserkommunen og Den amerikanske borgerkrig. Et eksempel kunne
være den dag, Ben blev tvunget til binde en række køer med en brækket arm, Ben er tretten, han og nabodrengen Tom spiller fodbold i haven, Ben dribler, han er så meget bedre end Tom, at det er umuligt for Tom at tage bolden fra ham. Tom bliver provokeret og giver Ben et skub så han falder ind mod verandaen og er så uheldig at brække armen.

Men de vidste ikke, den var brækket. Det gjorde ondt, men de skulle have køerne ind til malkning, som de skulle hver dag klokken halv fire sharp.

Undtagelsesvis er kun far og Ben hjemme, mor er sammen med de andre damer i landsbyen til det, de kaldte hygge-eftermiddag. Ben tuder, far er irritabel, fordi drengen er faldet og har slået sig ved noget så unyttigt som fodbold. Køerne står utålmodige ved leddet, Ben åbner for dem, han tuder og ser alting gennem tårer og snot, og køerne buldrer frem og ind i stalden. Der er kun et par unge køer, der ikke uden videre finder på plads. Den ene har forvildet sig op i en bås, hvor der allerede står de to, der har deres plads der. Far slår den unge ko i hovedet med sin stok for at få den til bakke, Ben tuder, han ser stadig alting gennem tårer og snot, men er alligevel i gang med at lægge bindslet om halsen på køerne for at binde dem fra en ende af.

Da mor en time senere kommer hjem, ligger drengen på sofaen i stuen. Han har bundet køerne, og far er blevet blød, ser, at det ikke er rigtig godt, og har ladet ham lægge sig. Armen hæver og er varm og mærkelig tung og døv af smerte. Ben løfter armen op med den anden hånd, så mor kan se.

Hun ringer efter doktoren, doktor Knudsen, og doktoren kommer og løfter den skadede arm og ser på drengen og sender dem videre til sygehuset i Skive, hvor røntgenbilledet viser, at armen er brækket. Ben får gips på, men far siger aldrig undskyld. De snakker aldrig om det. Det kunne for så vidt lige så godt være løgn.
Kris i huggekammeret

Kris bruger oceaner af tid i huggekammeret. Han laver sine egne møbler. Et klædeskab, et kakkelbord og en lænestol og en briks. Der dufter dejligt af høvlspåner og linolie. Så vil han have sine egne møbler med, når han kommer ud at tjene.

Storkespringvandet

Tilde har grammofon, og det er her ved naboens køkkenbord, Ann og Kris og Ben hører Cæsars Storkespringvandet. Det er oprørsk og kommer fra et helt andet sted end det, de kender. Det er byen, der trænger ind i dem, og de mærker et sug i mellemgulvet, og de bliver aldrig mere de samme.

De kender Storkespringvandet fra deres ferier hos farbror Jens og tante Anna, hvor deres kusine Emma har haft dem med på kanalrundfart fra Gammel Strand. En fiskerkone falbyder sin varer, rødspætter, torsk, en rød krebs med en elastik om klosaksen.

Ali bali ali bali bi

luk nu dine øjne i

vi går aldrig mere forbi

det store stygge storkespringvand

Ann

Ann er på flugt. Vild flugt.

Farfar

Farfar bliver gammel, hans hår står lige op i vejret, og lan virker skrøbelig og usikker og sidder det meste af tiden inde og ruger. Mor er vred, han kunne i det mindste skifte tøj og ikke sidde der i sit snavsetøj og lugte af mor-ved-ikke-hvad. Hun har ingen medlidenhed. Han er et svin. Heraus.

Jorden i flammer

Ungdomsoprør og stoffer og universiteter besat ... De moderne tider når først ud på landet med forsinkelse.
Hjemme på gården regner de endnu ikke med det, der hedder weekend, for dem hedder det stadig lørdag-søndag. Og de bruger ikke ordet teenager, for ungdommen er ikke noget for sig, men kun en overgang mellem det at være barn og at være voksen ... Cæsars Jorden ijlammer beskriver krig og ufred, som ingen taler om, men som gør Ben og Ann til pacifister.

En Vietnamkrig kan ikke skræmme

Vi har jo tryghed og fred herhjemme

En mand kan blive soldat før han kan stemme

Krigens vilde kraft vil ikke lade sig tæmme

Vi lever fedt og godt så vi kan glemme

Og du påstår roligt igen og igen og igen min ven

At du ikke tror den gamle jord står i flammer

Tror du virkelig på vi har det trygt

Mærker du da slet ikke skyggen af frygt

Skåner dig i det skjul du har søgt

Er det aldrig sket din sjæl skriger flygt

Jeg ser krig og vold og mord på hele vores jord

Men du påstår roligt igen og igen og igen min ven

At du ikke tror den gamle jord står ijlammer

Jeg mærker angst og det så blodet brænder

Folk efter folk bliver bitre fender

Vi står udenfor vi vasker vores hænder

Og vi hygger os her mens Østens lande brænder

Ved vi besked om hvor krigen ender

Ved vi hvornår vi ser et glimt der blænder

Et tryk på en knap og jorden forbrænder

Men du påstår roligt igen og igen og igen min ven

At du ikke tror den gamle jord står ijlammer

Tænk på alt det had der er i røde Kina Og vend dit rene blik mod syd Alabama Sydafrika har hvidt tyranni
Apartheit og tvang og sort slaveri

En moder et sted skal miste sin søn

Medaljen hun får er krigerens løn

Had din nabo og be’ en lille bordbøn

Før du påstår roligt igen og igen og igen min ven

At du ikke tror den gamle jord står i flammer

Fars hang til det sentimentale

Fars hang til det sentimentale, at han har patenteret smerten. Det smertende ved farmors sygeleje og død fylder mere end noget andet. Og fortællingen om faster, hans søster, som passede farmor og huset, inden mor kom, hans egen kone, og man kunne tro, det havde været bedre, mere trygt, da det var faster. Han er faster på en anden måde hengiven.

Selv om faster ikke arbejder som mor. Selv om hun aldrig får redt senge, selv om hun aldrig får skummet mælken for fløde, aldrig får gjort gaskomfuret rent. Far får tårer i øjnene, når han igen-igen fortæller om, dengang hun var så uheldig og hang fast med sin fingerring i en harve eller sådan noget, en plov, og hvordan hun fik fingeren revet af.

Kris

Kris og Irma holder i hånd,

Ann

Så sidder masken indvendig, man smiler. Ann kan mærke smilet længe efter. Om aftenen, når hun har sat sig foran flimmerkassen på sit værelse hos KFUK i Skive, eller når hun lægger sig til at sove, er smilet der stadig. Det trækker i mundvigen.

Det er sådan, det er at sidde på kontor. Man lader, som om man er fin, i bluse og nederdel og strømper holdt oppe med hofteholdere, der strammer, og det klør, men det må ikke klø, man må være en dame og ikke lugte af hest.

Og hun kommer hjem og låser sig ind på sit værelse, og hun kan høre oldfruen nærme sig og ved, hun skulle lade
være med at ryge, oldfruen mener, det er den sikre vej til fortabelse. Ann hoster nervøst, og oldfruen banker på, men venter ikke på et værs’go, men står allerede midt inde og er træt af al den sne og sjap, der bliver slæbt med ind, og om Ann ikke kunne tale med Birthe om, at hun må tage sit fodtøj af i gangen.

Oldfruen skaber sig en allieret i Ann, Det er næsten det værste, Ann har en særlig status på grund af far og KFUM og K-lejren Kildeborg, som han administrerer. Og far har ordnet alt med værelset, og Ann har fået kvistværelse, det bedste.

Men Ann gider ikke mere komme hjem til det åndssvage værelse og sidde og strikke og tabe en maske eller finde en mand og gå i biografen med, hun vil leve livet og beslutter sig for at gøre noget ved det allerede i morgen. Men hun ved ikke, hvor hun skal begynde, og hvor hun skal ende. Men hun vil ikke sidde og rådne op på et kontor i Skive. Hun vil ud og se noget, langt væk.

Emma

Kusine Emma er kugleskør og cool og klar. Hun kreerede de mest usandsynlige kjole-frakker, eller hvad man skal kalde dem. Lange løsthængende gevandter, i lag på lag og lap på lap, blomstrede etc., med kæmpeknapper og blonder og kunstig pels i stærke farver,

Emma er på vej til Thylejren og kører med en invalid amerikaner med et kraftigt fuldskæg, som de aldrig før har set og aldrig kommer til at se igen siden. Amerikaneren er lam i benene og klarer kobling og bremser og speeder med hænderne og når ikke engang ud af bilen.

Farfar står på bryggerstrappen og gnider sig om hagen og morer sig utøjlet over den invalide amerikaners skæg, han finder det lystigt, ligefrem naragtigt og er trods Emmas gevandter, trods denne amerikaner som altid i centrum. Han er den, som alting altid kan føres tilbage til, den sidste tusindårige,
med et træ i ryggen og mel i håret, slægtens overhoved, som de besøgende kommer til for at få hans velsignelse.

Det er også det, Emma kommer efter, midt i al virakken, som én stor uskyld. Hun kysser ham og er over alle bjerge,

Ben

Mor er tavs, Kris er ude at tjene på en gård hos en, der hedder Otto, i Herup, Ann er pige i huset i Rønbjerg og efterfølgende kontorelev i Skive, og Ben ved ikke, hvad han stiller op med sig selv, med far, med mor. Fars depression, som ikke er en depression, de kender ikke ordet. Det hedder dårlige nerver, men det er det heller ikke. De har ikke noget ord for det. På en måde eksisterer det slet ikke.

Og mor og farfar bekriger hinanden som aldrig før.

Ann

Ann er ufornuftig og afbryder elevpladsen på kontor i Skive og tager til Schweiz for at blive au pair-pige hos en brændevinsbrænder i Basel. Men det hedder ikke brændevin, det hedder kirsch. Noget så fortryllende, Ann er god til tysk og kan lide udtalen af ser. Hun kan lide at sige kirsch, og hun kan allerede høre for sit indre øre, hvordan det summer med s-lyde hele vejen med toget ned gennem Tyskland. Hun skal passe børn og passe hus, men hun skal også gå til hånde og lave kontorarbejde som sekretær for Herr Krankel,

1970. Kris

Kris er hjemme og holde jul. Han spiser sig propfuld i risalamande og får mandlen. Han er lige fyldt atten og fæstet hos en ung landmand på en pæn stor gård i Herup fra november og et år frem. Manden hedder Otto, hans kone Birgit, de har to små børn.

Han har lavet julegaver til alle bortset fra farfar, som han som alle de andre år har givet en pakke figner. Til far har han lavet en pibeholder til to piber i træ med en bukket tråd, som piberne kan stilles i. Til mor et spækbræt, til Ann en lysestage
og til Ben, det var det sværeste at finde på, en boghylde. Men Kris skal tilbage allerede anden juledag og holde nytår med Otto og familien.

Ottos far og mor kommer vist også.

Kris er glad for pladsen, men savner far og mor og farfar og gården derhjemme. Hvor han ved, hvor alting er, og hvornår de gør hvad. Det skal han vænne sig til i pladsen, hvor hans kammer er, at han skal op på loftet og hen i gavlen, og at de rå brædder er malet, ikke tapetseret, men skabet og kakkelbordet og lænestolen og sengen får ham til at føle sig hjemme.

Men han skal vænne sig til, hvornår de begynder om morgenen, hvad de får til morgenmad. Hvad hvem gør i stalden, hvem der skærer roer, og hvem der fodrer kraftfoder ud og giver halm og muger ud, og hvem der malker, hvem der laver hvad i marken. Hvornår de er færdige og kan gå ind at vaske sig og spise aftensmad.

Han ved ikke, hvor Ottos marker begynder, og hvor de slutter, om det er hans også på den anden side af læbæltet, om han skal pløje det stykke også. Han må spørge igen, og Otto må tro, han gør grin med ham.

Det er en alvorlig sag, der skal piøjes inden frosten, efter-årspløjes. Der er noget næsten højtidsstemt ved at sidde på traktoren længe efter, det er blevet mørkt, og kun have lygterne fremefter og pløjelampen på bagskærmen bagud og ned mod plovskæret og se, hvordan grønsværen bliver vendt.
Jeg falder hele tiden ned i det hul, der blev tilbage efter konkursen

Irtnelin, Sol Irmelin, Rose

Irmelin Alt, hvad der er dejligt J.P. Jacobsen

Buddhisme

I sovekammeret i det lange stuehus blev farmor og hendes fire søstre født, og far og faster og farbror Jens og Ann og Kris og Ben. I det samme sovekammer, med det samme vindue ud mod haven. Fra 1880 til 1954. Tretten børn i tre generationer.

Og det var i det sovekammer, farfar i krigsårene frem til forsommeren 1944 nat efter nat vågede over farmor, som lå lammet af sklerose, og fordi farfar var stokdøv, fordi han var blevet ramt af lynet, da han var seksten og kørte mælketur og lå bevidstløs i flere dage, sov han ikke, fordi han ikke kunne høre, hvis farmor kaldte, fordi hun var tørstig, eller at en flue
gik på hendes hånd eller kind. Og det var også i det sovekammer, hun døde.

Og det var i det sovekammer, farmors far og mor var død, og deres lille tre år gamle pige, der døde af skarlagensfeber, og en lille dødfødt dreng, den eneste dreng blandt de i alt syv, de fik.

Det var i det sovekammer, at far havde fået en åbenbaring, at en engel havde stået for ham og sagt, frygt ikke, og det var, som om Ben selv havde været der, så livagtigt stod det for ham. Far lå på sine knæ og så op, og det var der, det var sket. En engel i et overjordisk lys, da blodforhænget var blevet trukket til side.

Det er det sovekammer, der binder dem sammen, på tværs af tiden, og som udgør centrum for det vi, som de alle orienterer sig ud fra. Det er det sovekammer, der gør, at Ben og Kris altid har talt om vores gård og vores køer og vores marker, Også efter Kris overtog og fik papir på, det var hans, er det for Ben stadig vores.

Farfar byggede til. Han ragede alt det gamle bindingsværksbras ned og byggede tre nye længer af kampesten, stald, lade og vognhus. De stod færdige i 1912 og udgjorde sammen med stuehuset en enhed: den firlængede gård. Og det så ud, som om gården skulle stå til evig tid. Og det var den evighed, Kris og Ben var født ind i. Og de forestillede sig aldrig andet.

Og alt, hvad Kris og Ben kan, har de lært igennem efterligning. De har set, hvordan far og farfar gør, og så gør de det på samme måde ... Uden de ved, det er det, der sker, og uden far ved det, det er en indlæring uden formål, og som kun eksistere per fascination, denne evne til indlevelse,

I en vis forstand at blive ét med den andens krop. At opgive sig selv som Kris og opgive sig selv som Ben og blive ét med far eller farfar.

Uforbeholden indlevelse og efterligningen. For der er kun én måde at gøre en ting på, at save eller høvle eller slibe. Farfars håndværksmæssige kunnen er kommet af, at han har
set sin far eller farfar udføre de samme handlinger, som er suverænt den mest enkle måde, hvor man bruger så få kræfter som muligt og overfører og udnytter redskabets funktion optimalt.

Klingen må være spændt helt rigtig op i rammesaven, vinklen, den ligger i, må være den helt rigtige, den må tand for tand være filet.

Som i zenbuddhisme eller ikonmaleriet er det ikke et spørgsmål om at finde sit eget udtryk, men at blive som en funktion af far eller farfars nedarvede kunnen og eftergøre dem.

Når man ikke er stærk, men går og laver indhegning og skal have drevet en pæl i jorden, gælder det om at have set og kopiere, hvordan far gør: at få al kraft ud i hammerhovedet, Man sigter, som om pælen stod flere meter væk, tager fat yderligt på skaftet og bruger hele dets længde, så svinget forløber i én bevægelse, fra fødderne, via de let bøjede knæ og hele vejen gennem ryggen og op over hovedet og ud, så det siger smak.

De er ét med far eller farfars måde at være rettet ud i verden på, og de er ét med dem i deres måde med hænder at komme ind i tingene på. At far og farfar kan være sådan over deres ting, så sikre, uden én uoverlagt bevægelse. Måden at binde en knude på eller kaste et reb over et læs hø eller halm og stramme til, så det ikke skrider af. At binde for en sæk eller at lappe et hjul eller lægge en grime på en kalv, når de om foråret skal ud at stå i tøjr.

Uden tøven altid at vide hvordan man griber det an. At bruge de forskellige redskaber som en forlængelse af ens egen krop. At lave det vip med den lange fork, så man udnytter det lange skafts spændstighed, og det er, som om hø- eller halmballen af sig selv når op øverst på læsset. Hvordan man holder på en skovl eller læsser møg på en trillebør, så der kommer top på, så det batter noget. At det bliver til noget. Så de er færdige, inden de skal ind og have deres eftermiddagskaffe.

At have den fornemmelse for vejrliget og bestemme sig
for, at det holder tørt. Det er nu, de skal have lavet hø, så de vil få det bjerget uden spild, så det bliver noget godt hø, som lugter godt, og som kalvene er glade for, så de hurtigt kommer i gang med at æde og finder ud af, at der er andet end mælk.

Eller en ko har kælvet, og den står og ikke rigtig gider æde noget, hvis der ligger kraftfoder efter den i krybben, eller hvis roerne er urørte, så er der ikke noget bedre end noget godt hø til at få den i gang. Så den får appetitten igen.

Det er ikke lige meget, om græsset bliver slået i dag, eller om de gør klogt i at vente, det afgørende er, om der er noget godt hø på loftet til vinter.

Det er afgørende, om kornet er modent, og at de kan komme i gang med at høste. At få det alt sammen tilrettelagt, alt arbejde på gården, ude og inde, den daglige rutine, og hvad der hører årstiderne til, at der er den rækkefølge, så de ved, hvad de skal, og hvornår de er færdige og kan komme videre med det næste.

Det går slag i slag, samtidig med at det ikke gør. Der er altid et eller andet, der driller, der er mak ved ajlepumpen, når der skal køres ajle, eller det er et hjul på vognen, der er punkteret, eller der er en ko løs i stalden, eller der er en omløber, der må blive inde, når de andre skal ud, og at der er blevet ringet til inseminøren, og når han har været der, skal den også slippes ud.

Det skal alt sammen regnes med ind, at der må være den margin. At vejret driller, det kan være alt muligt. Det handler om aldrig at slippe taget, ikke et øjeblik, men at være over sine ting og kende arbejdets sjæl.

Hvis man kan sige, at ploven har en sjæl, hvis man kan sige, harven har en sjæl. Hvad de gør ved jorden: ploven, der vender jorden, og harven, der smuldrer den. Hvor dybt plovens skær skal gå, og hvor snorlige fugen skal være. Hvilken harve de skal bruge, stupkultivatoren eller danskharven.

Hvis man kan sige, at jorden har en sjæl. Hvordan boniteten er. Den ene mark til forskel fra den anden, om det er i Vestermarken, i Heden, i Noret eller søndenomme. Hvornår
den er tjenlig, og de kan komme til at så. Om den er kalktræn-gende, og hvornår den fik sidst.

Hvordan drænet har det, om der er en grøft, der trænger til at blive renset op, og hvordan man gør det. Hvordan man laver indhegning, hvordan man slår under tråden med en le, når græsset bliver langt og står op i den, og det går ud over strømmen, der risikerer at blive ledt væk, når det regner og er fugtigt vejr. Hvordan man hvæsser en le, hvordan man bruger et strygestål.

Og i den forstand er far og farfar og Kris og Ben buddhister. Men Ben tager væk, kun Kris forbliver buddhist.

... hvad fanden er det, der sker

Der er stil over det, Kris er selvbevidst, han har valgt ikke at få en V W, ikke en Fiat eller en anden lille bil, for Kris er der kun Maskotten. Den inkarnerede mørkegrønne med hvidt tag.

Han og Ben er til Gasolinkoncert i Holstebro, Kris tjener på en gård i Herup, Ben går på HF i Nørre Nissum. Det vilde er, at støddæmperne i førersiden på Maskotten er gået, så bilen har slagside på ti-femten grader, Ben må holde igen for ikke at glide over i Kris.

Det er i anlægget, der er flere på vej, unge som dem, med langt hår og løse gevandter og mænd med skæg. På vej ned mod åen. Der er en voliere, og der er påfugle. Man begriber
ikke, hvordan naturen er kommet af sted med at fremmane en fugl udstyret med en så strålende vifte. Jeg har læst et sted, muligvis hos Emile Zola, at enhver fransk gård med respekt for sig selv anno 1850 havde påfugle, en han og et passende harem af hunner.

Man ser ham for sig på en støvet gårdsplads med sin brusende vifte trippe energisk sidelæns hen imod et indbildt spejl, for den ved, hvordan den selv ser ud, den danser ikke for hønsene, de er optaget af deres et andet sted, den danser for sig selv, bruser sitrende, metallisk blå og grøn og de lange fjer med øjne ... Åh, at eje sådan en fjer med øjne, noget så ubegribelig smukt, så fuldendt, eller fjerene i hattemoden, et spinet og en høj lys latter ...

Det er en udendørs koncert, høj sol etc. ... I anlægget. En scene og lange bænkerækker placeret bag hinanden i en halvbue som i et amfiteater. Gasolin er som de tre musketerer i Alexandre Dumas’ roman plus én. Som Den gode, den onde og den grusomme i Sergio Leones spaghettiwestern plus én. Her er dyret Franz Beckerley, den gakkede Søren Berlev og den søde, skeløjede halvsvensker Wili Jønsson og gavflaben Kim Larsen.

Der går en evighed, inden der sker noget. Et par forover-bøjede roadier spurter rundt på scenen og monterer og tjekker de sidste kabler og stik ... Så går drengene på.

Kris er hooked på Gasolin fra begyndelsen. Han er så meget hooked, at han mange år senere lader efternøleren hedde Graham som Kim Larsens dreng.

Selv om det er to så forskellige verdner, Kim Larsen er en rod fra storbyen, flabet bzer og rød, mens Kris er fra landet, med en bred vestjysk dialekt og politisk vendt mod højre, er protesten den samme.

En utålmodighed, hvis ikke revolte, mod det bestående.

De går lige på med Jeg er splittergal
Byens hjerte byens hjerte banker tanker

jeg har vilde tanker

arhhjeg drøner rundt på eventyr

og sætter alt over styr

For jeg er splittergal åh åh ja jeg er splittergal

Det kommer fra hjertet og fra hovedet og er fyldt med over-skud og en vildskab. Uafhængig af, hvem man er, og hvilken hest man sætter sine penge på.

.,. hvad fanden er det der sker kloden drejer ...

Han skal bare kalde

1970. Kris og Inge-Lise

De mødes på Hammerum Landbrugsskole, hun er i køkkenet, og han er tilbage på skolebænken. Der er et foto, de er fanget på en bænk i skolens kælder. Hun holder om ham, han ligger med hovedet i hendes skød.

Han har røde fløjlsbukser på, langt hår og dunet skægvækst, han ligner som sådan alt andet end en bonde. Inge-Lise har aldrig troet, hun skulle blive gårdmandskone, og det vil hun heller ikke. Hun er ligeglad med gården, hun vil bare have ham.

De er forelskede. At få en mand med langt hår, dunet
skæg og røde fløjlsbukser og motorcykel. At få nogle ture der bagpå er foreløbig nok. At gå i flyverskjul og kysse med ham er lige nu alt.

Inge-Lise

Inge-Lise sidder bagpå. Hun holder om Kris, og med fødderne på fodhvilerne og bøjede ben presser hun sig op imod hans ryg, og de bliver som én krop, med fælles åndedrag, fælles blodkredsløb.

Hun følger ham rundt i et sving, lægger sig ned med ham, følger ham ud i overhalingsbanen og forbi et færgetræk med en hel stribe biler. Hun sidder bagpå.

Hun kan ikke få nok og er forelsket i hans motorcykelhandsker, som han har efterladt på sædet, da han er inde på en tank for at betale,

A

Agrar, at være agrar ... Agrar som livsform,

A

Anfægtelser, at vakle i troen.

B

Inge-Lise sidder bagpå. De har alt udstyret, læder fra øverst til nederst. De er på vej hjem til hendes mor i huset på Thy-holm, så hun kan se giraffen.

De gør holdt på Oddesundbroen og står ved rækværket i blæsten og holder om hinanden og bliver svimle af mågernes flyveopvisning og deres skrig, når de dykker og drejer af og sejler forbi.

B

Buddha. Smælderfed og guddommelig.
Kris og Inge-Lise

Han skal bare kalde på hende, så kommer hun. Og han på sin side kan ikke vente. Han udsætter det endnu lidt, der er noget, der hedder at gøre sig kostbar. Han lærer det aldrig.

Hun kan lide, han er lidt akavet. Når de danser, skal han lige lære at flytte fødderne, han skal lige lære at føre. Men han er lærenem. Og når de er sammen med købmanden, den ny købmand og hans engelske kone, Lizzi, snakker han bedre engelsk, har bedre udtale end både Inge-Lise og købmanden selv.

Ann

Ann sælger sin hest og køber en bil. En lille smart Fiat 500. Hun er på kontor i Skive, hun er et bymenneske. Fra den ene dag til den anden, hun er holdt op med at snakke dialekt. Hun snakker fint, og de bliver klar over, at hun ikke mere er som dem, at hun er noget i og for sig selv.

Kris

De ligger på sengen, Kris og Inge-Lise, Han ligger i hendes arm, og pludselig husker han Irma og den duft ved hendes hals. Den berusende duft af kvinde.

Det er en hemmelighed, hans hemmelighed, og han vokser ved det. Det er, som om han bliver Inge-Lise jævnbyrdig. Uden hun har fortalt om sine kærester, så ved han, de er der, og ved at have haft Irma og kysset med hende bliver de stillet lige. Det har han brug for,

Ben

Ben begynder på HF i Nørre Nissum, Han er overladt til sig selv og har det ikke godt og begynder at ryge hash. Han bliver sytten.

Han er så kuldskær, det er lige, så han ryster. Ryster indvendigt og sidder med svedige, kolde hænder, på en gang svedig og kold. Han fryser. Han ser Bergmanns Sommeren med Monika og drømmer om en pige. Harriet Andersson ryger en
cigaret og kigger direkte på dig fra lærredet i et halvt minut, som føles som et år.

Han møder kriminalitet i form af pusherne i Lemvig og Holstebro og drømmer om lovløshed, om Bonnie and Clyde i filmen med Faye Dunaway og Warren Beatty,

En ung kvinde, Else, fra seminariets 3. årgang forelsker sig i ham, men han ved ikke, hvad han skal stille op. Han kan ikke nå ud.

De ligger på sengen og læser Spoon River Anthology højt. De skiftes.

Hun siger, han har pæne hænder. Hun stryger hans hænder og siger, han gerne må kysse hende sådan som før, som han gjorde før. Han mislykkes, han har ikke den power. Han vil være sød, men har for meget hoved og for lidt krop. Alt for meget hoved. Det er et skisma: at ryge hash eller være sød og sammen med Else.

Studietur

Kris er med landbrugsskolen på studietur til Holland. De skal se på køer hos en kvægavler ved navn Paul van Hamen i nærheden af byen Alkmaar, hvor de bor på vandrehjem. Paul van Hamen har solgt flere tyre til avlsforbedring i Danmark, og det er under det besøg, Kris beslutter sig for at udfase den røde besætning, som har været både far og farfars foretrukne race, og gå over til de sortbrogede. Van Hamens sortbrogede Holstein-Friesian-køer er en moderne type, hvor der allerede i 15 år er kommet avlsforbedring ved import af tyresæd fra de bedste af de bedste tyre i USA,

Køerne er høj tstillede, med et helt andet y verophæng, end hvad man er vant til at se i Danmark, hvad enten det drejer sig om de røde eller de sortbrogede. De har ikke sla-skeyver, som vælter fra den ene side til den anden, når de om foråret kommer på græs og af kådhed styrter fra den ene ende af indhegningen til den anden. Eller hvis de en sommeraften er brudt ud af indhegningen og løber rundt i kornet.

Tyrekalve af amerikaner-typer har en lavere tilvækst end
tyrekalvene af den traditionelle danske type, til gengæld gør det tilspidsede kryds hos amerikaner-køerne, at de skulle have nemmere ved at føde deres kalve end de danske køer, som er avlet efter et ideal om flade kryds.

Dagen efter besøger de et mejeri, der ender med oste-smagning. Hollænderne foretrækker en mere tør ost end den, vi er vant til, og der er ikke én af eleverne, der synes om den Gauda-ost, der senere er at få i alle supermarkeder i Danmark.

D

Depression ... Det er noget arveligt. Selv om de stadig ikke har noget ord for det andet end dårlige nerver eller anfægtelser eller et vanskeligt sind. Far har det, og to af de gamle mostre havde det. Et vanskeligt sind.

D

Deutz ... En ny traktor, det skulle altid være Deutz.

D

Digt...

Gør sådan, ja Stå sådan

D

Dunk ... Et dunk i ryggen og videre.

Mamrelund

Mamrelund. Far har ikke sans for det. Eller hans savn af hans mor og deres udflugter derned var for meget, og han lod køerne komme ind og afgræsse luden. Og søge skygge og klø sig op ad de store træer. De to af træerne begyndte at hælde og lagde sig lidt efter lidt ned og hvilede på kronen.

De gamle ege. De to står strunkt, de andre to er halvt væltede, og den ene udhulet, så et barn kan sidde i hullet, og det er en rede.
Oaks of Mamre

Men det er det rå Mamrelund, de kender. Det er som skabt af træer og dyr i forening.

Og nedenfor baner kanalen sig vej forbi, og fjordens blå vand breder sig ud. Der er så stille her ved aftenstid. Det er næsten til at græde over, så stille og så smukt.

Kris. Inge-Lise

Hvad snakker de om, Kris og Inge-Lise, på værelset på landbrugsskolen. Det vil sige hans værelse, køkkenpigerne må ikke have mandlige bekendtskaber på deres værelser, og Kris’ roommate er altid villig til at fortrække til billardbordet. Fortæller Kris måske om sløjdtimerne og om den tomahavk, han lavede, og den ros, han fik for den af lærer Kaae, fordi den var så fint slebet med sandpapir, det fineste sandpapir, den havde en overflade som en barnekind, som Kaae sagde ... Eller fortæller han om den hjørnekiggert, som han selv var mest glad for det år, i femte klasse, da han var kommet fra landsbyskolen i Vig til kommuneskolen i Glyngøre, Snakker han om sin drengetid ... Er der noget, han aldrig har snakket med nogen om før ... Sorg over en hundehvalp, der var krøbling, og som måtte slæbe bagkroppen efter sig, når den skulle hen til truget og spise levninger fra aftensmaden, kartofler og sovs, eller den blev ivrig og ville lege og slæbte sig afsted og til sidst måtte aflives.

Snakker han om, hvor stort et pjok Ben var, eller fortæller han om Ann, og hvor ked af det han blev, da hun sagde, han var selvglad ... Hvor uretfærdigt det var ... Når han som den eneste bortset fra mor holdt fanen højt.

Snakker han om, hvor bisset farfar opførte sig og ikke ville tage fars dårlige ryg alvorlig, men mente, han måtte rejse sig som en mand og se at komme i sving.

Fortæller han om, at han mange gange har ønsket, at han kunne trylle det hele om. At han har det, som om han er en forlængelse af gården, som far var en forlængelse, og som far-
far var. At gården er en levende krop med følelse etc., sit eget kredsløb, og at den led, at den var lige ved at tørre ud, og at han var den eneste, der kunne redde den.

At det er ham. Og at hun må tro på ham, og han ved, at hun tror ham.

Ann

Ann gør oprør. Hun er smart, hun har solbriller på og er iført hvide slacks og en bluse med en firkantet krave med batik-mønster. Hun er hjemme på weekend, fra lørdag formiddag, hun vil bare, de skal være sammen, far og mor og Kris og Ben og hende, og så har de, eller rettere far har helt andre planer med hende.

Som sædvanlig: at hun skal være til nytte.

De kører hø hjem fra Noret, de er ved at læsse af, Ben er oppe på læsset og fylder i transportøren, en balle ad gangen, far står ved siden af med sin stok og sørger for, at hver enkelt balle kommer til at ligge rigtigt. Hvis den ligger forkert, risikerer den at falde af på vejen op til lemmen i gavlen til loftet over stalden, Ann er dårligt inde på gårdspladsen og ude af bilen, før far råber, at det var godt, hun kom, de mangler en til at tage fra på loftet. Det gør ondt, det rammer hende som en hammer og bekræfter hende i den uretfærdighed, der hersker og altid har hersket, med de evige pligter og frem for alt: det umulige i at sige fra.

At arbejdet er så determinerende, at de alle er ved at segne. Ikke et ord om, at det er dejligt at se hende, ingen interesse for, hvordan hun har det, hvordan det går på arbejdet, eller at hun ser godt ud, at hun er glad, trives.

Hun kan ikke tro sine egne øren, det er en fejl, transportøren larmer, den skramler afsted, og hun standser op, et øjeblik, forvirret, inden hun med hænderne for ansigtet styrter ind gennem den åbenstående bryggersdør ,.. Hun kaster sig på sengen i sit gamle værelse og skriger næsten som et dyr. Hun vil ikke mere være slave, hun vil ikke mere snavses til, hun vil have respekt.
Inge-Lise

Inge-Lise fortæller om sin far og mors skilsmisse, om en far, der aldrig var hjemme, men ude at hjælpe andre. Med at fælde træer, mure en carport op, støbe gulv eller lægge fliser på en eller andens nyistandsatte badeværelse. Der kunne altid blive noget at køre efter.

Så han slap for den dårlige stemning hjemme. Hun tuder, for fanden, der er aldrig før nogen, der har kunnet forstå det, ikke før Kris. Altid den dårlige stemning, bare vente på, at det sker, døre, der smækker.

Psyken

De ved ikke, hvad en psyke er, at have en sådan luksus til rådighed, et sandt overflødighedshorn af snak, det er endnu ikke sunket ned gennem samfundslagene fra det højere borgerskab og hele vejen ned til en førindustriel agrartilværelse. De har et sind, ikke en psyke. Sindet æder sit kød indefra, psyken bliver madet med ske.

E

Evighed ... Der var en oplevelse af evighed. Helt frem til oliekrisen i 1973 gik det kun én vej, og det var fremad. Og man kunne komme i tanke om, at sådan havde det kørt uafbrudt siden den vældige omlægning af landbruget fra korn til animalske produkter og hele andelstanken, der førtes ud i livet med mejerier trindt om land, slagterier og foderstoffer og brugsforeninger og højskoler og en ny dannelse og bondepartiet Venstre og Lurpak- og baconeksporten til England fra den nyanlagte havn i Esbjerg... Alt sammen gav løfte om evig vækst og evig godhed, og det sagde BANG.

Ann

Ann på kontor hos Ford i Århus, Ann som au pair-pige i Miinchen, Ann på højskole på Bornholm, Ann som stuepige på et skisportshotel i Schweiz ..,
Så er hun pludselig tre dage sammen med brændevinsbrænderen Herr Krankel i Tyrol.

Ann

Sidde på kontor og lade, som om man er fin. I bluse og nederdel og nylonstrømper holdt oppe med hofteholdere. At være en dame og lugte af hest og ryge cigaretter ... og komme hjem og strikke og tabe en pind eller finde en mand og gå i biografen med.

At have stukket en ridepisk ned i den ene af sine skinnende lakstøvler som går helt op til knæene. Afsætte et kys, et rødt kys, på hans kind ... og rulle med øjnene.

Ben

Ben kommer en tur hjem fra sin HF i Nørre Nissum og snakker fint, og Kris er efter ham med det samme, om han er blevet fin på den og ikke kan snakke normalt. Helt tørt, og det rammer.

Ben står lænet op ad farfars skrivebord i stuen, han studerer og er en vigtigprås. Han har det som i balladen om den Hans, som havde været udenlands, og som praler stort over for enhver, der gider høre på det, inklusive faren, da de to har et ærinde i den nærmeste by. Hans fortæller om en hund i Tyskland, uden for Liibeck, at den var så stor som en hest etc. Indtil faren bryder ind og siger, at alle, der lyver, vil falde og brække halsen på den bro, de snart skal over. Og Hans trækker i land, så er hunden ikke større end en almindelig hund, som hunde er flest, og måske endda en anelse mindre. Det er en lærestreg. Ikke snakke fint.

Ann

Ann går klædt i sort og har klippet sit hår helt kort og er tavs og indelukket og snakker om en, der hedder Anders.
Ben

Ben har en mindre hashpsykose. Han lytter efter lyden af stilhed. Han tager et paprør og holder det for øret og vender det mod stjernehavet, og når han står sådan omme ved husenden i knagende frost, hører han stilheden. Det er et værk. Det er sådan kunst er, real life. Han har været med formningsholdet på ekskursion til kunstmuseet Lousiana og er besat af kunst. Men der er ingen, der fatter en pind af, hvad han laver, de opfatter slet ikke, at han laver kunst, og at der er et værk. Som Joseph Beuys’ blotte tilstedeværelse med en sort hat og hvid jakke eller Yoko Ono, der sidder nøgen og ubevægelig i et hjørne af det nøgne rum. Ben har bare ikke nogen til at dokumentere sit arbejde.

Kris. Inge-Lise

Kris og Inge-Lise er på motorcykeltræf i Sverige. De kan lide de primitive forhold med teltlejr på en mark i nærheden af Simrishamn med færgefart til Bornholm. De er de eneste danskere, hvordan det ellers går til, hvordan de fandt ud af, at der var det træf. Det havde de hørt om ved et andet træf, på en mark ved Ringsted, hvor der var nogle svenske Hell Angels,

De er de danske, Kris og Inge-Lise, og meget populære, Kris og Inge-Lise, fordi de er danskere, ikke fordi de ser seje ud, Hondaen er ordinær, men fordi de er kommet fra den jyske vestkyst, og fordi man kan se på Kris, at han er hårdtarbejdende, hans hænder er ru, og da de får at vide, han er landmand, er overgivelsen total.

Kris og Inge-Lise vil se noget, når de nu er afsted, og af den bonde, der ejer marken, hvor træffets lejrplads er, får de anbefalet Kivik-graven og Ales stenar, Sveriges største skibssætning, 67 meter lang og dannet af 58 fem ton tunge sten ved Kåseberga og dateret til omk. 1.500 f. Kr.

Det vil de se, både Kivik-graven og Ales stenar. Der er også grænser for, hvor sjovt det er at ligge oven i hinanden og høre svensk fuldemandssnak til den lyse morgen.
De slår lejr på stranden neden for skibssætningen og har bål og varmer vand i kasserolle til kaffe og spiser nogle bønner og bider af et stykke flæsk, og det bliver aften sent, inden de bestiger skrænterne. Og fuldmånen står højt over dem, stor og rund og lysende, og skyerne går til og fra, og de kommer op over kanten, og skibssætningen ligger for dem, magisk, med sin akkurate orden, sten rejst ved sten, og umådelig.

De står lodret svajende i midten af stensætningen og holder om hinanden og ser ud over Østersøen, og Inge-Lise hvisker Kris i øret, at det næsten er til at blive religiøs af.

Kivik-graven også fra ca. 1500 år f. Kr, er ikke lige så overvældende som Ales stenar, men absolut seværdig. Helleristningerne på de fire gange to bærende sten inde i selve gravkammeret er smukt udformede og er interessante med blandt andet hjulkors og stiliserede øksehoveder og processioner af lurblæsere og mennesker i fuglelignende kostumer. Gravhøjen som sådan er kolossal og giver noget at tænke over, den har oprindelig været 75 meter i diameter, men i stedet for en høj af græstørv, som deres egen høj derhjemme, består Kivik-graven af en kolossal ophobning af ensartede marksten.

Det har været et enormt arbejde at få slæbt alle de sten sammen. Det er ubegribeligt, det har kunnet lade sig gøre uden maskinkraft, men troen flytter bjerge og Ales stenar og Kivik-graven må tilskrives en kult med en stærk tro, en stærk organisation.

HF

Ben er clean. Han er hjemme og læse til eksamen. Han blev smidt ud på grund af for meget fravær, så han går op som privatist og skal op i hele pensum, men han klarer den. Han repeterer, sidder inde på det, de kalder drengekammeret, hvor Kris og Ben lå i en køjeseng, Kris, fordi han var størst og stærkest, i overkøjen, og Ben i underkøjen.

Kris kunne drille ham og slå en ordentlig fis, men Ben var også en allieret, når de skulle sove, var det ham, der blev
overtalt til at gå ind og bede mor om et glas vand og en småkage eller kiks.

Han repeterer og laver kunst. Han fotograferer mors sorte gummistøvler ud, midt på gårdspladsen og fotograferer dem fra alle vinkler, liggende og stående, han fotograferer traktorspor i mudder i grusgraven ved Bent i Damgaard, som Kris kommer til at købe køer af, og han fotograferer solens spejling i kanalen.

Værelset ligger i det fjerneste mørke hjørne af huset med vindue ud mod haven, hvor der på grund af de store elmes skygge aldrig kommer så meget som et solstrejf. Ben fryser, selvom det er sommer, juni måned, men han holder fast, han mangler bare at bestå i tysk og historie og geografi.

Farfar

Farfar og Ben er til kortaften hos faster og onkel Arnt. Men farfar har ikke den samme magt over det, som han før havde. Faster nulrer hans øreflip, det er det kæreste, hun ved at gøre. Det er onkel Arnts udspil, han tænker, så det knager. Det er, som det altid har været, det er kortaftenens sjæl.

Farfar kan ikke styre sine kort, han har bredt dem ud foran sig, så de kan se, hvad han sidder med, men det gør ikke noget. De kæmper lige hårdt for det.

Mor

Mor og den kærlighedsløse tid. Hvor far ikke er der for hende, hvor de ikke mere taler sammen, hvor der ingen fortrolighed er. Hun holder ud, hun er som støbestål og bøjer sig ikke.

Ben klarer sig, han er kvik, han klarer sig, og Kris og Inge-Lise ser ud til at være glade for hinanden. Det er mest Ann. Det er Ann, hun er mest bekymret for. Måske hun ikke før har set hende. Hun kan blive helt dårlig af at tænke på, at hun ikke har set hende, som hun er. At hun har taget Ann for givet, fordi alting forekom så enkelt, hendes udvikling, uden de nogensinde har skændtes.

ioo
Ann bliver ført bag lyset 1

Anns maske ... Så sidder masken indvendig, man smiler. Ann kan mærke smilet længe efter, det trækker i mundvigen. Det er sådan, det er at blive ført bag lyset. Det er sådan, det er at have været en dame, man lader, som om man er fin, som om man har manerer, som om man har råd til at gøre sig kostbar. Herr Krankel sælger et-eller-andet smart BMW eller whisky. Så er hun så dum at tro, der er mere i det. Sælger et-eller-an-det shamanistisk, et-eller-andet råddent, gasmasker, hvide beskyttelsesdragter.

E NJ O Y

Ben og Lucy

Ben er færdig med sin HF og bor sommeren over i et kollektiv i stuehuset til et nedlagt landbrug med nogle af de andre hashrygere fra Nørre Nissum, som i modsætning til Ben ikke fik en HF. Det er forskellen, Ben kan være aldrig så stenet, han har en retning og må fra i. november hjem og være karl på gården, mens Kris er inde som soldat.

Det er en del af aftalen. Ben skal være karl og tjene penge, så han kan få sin kassekredit ud af verden. Den kassekredit, som han og far fik lavet, med far som kautionist, så Ben kunne komme hjemmefra og bo på kollegie og studere.

Far har sørget for et lejemål af stuehuset til et nedlagt landbrug for et år. Der er fire kilometer, det er nede ved Sal-lingsund, i et sommerhusområde, som ligger dødt i vinterhalvåret, og det passer Ben udmærket. Så kan han få lov at være for sig selv.

Men det går ikke godt. Ben magter ikke at fylde pladsen ud. Han har ikke temperament til at sidde på en traktor i flere timer for at pløje eller harve eller så, så det må Kris klare, når han har fri fra tjeneste, Ben magter ikke andet end at passe køerne og kalvene og ungkreaturerne, at fodre og muge ud og malke morgen og aften og må holde fri hver lørdag-søndag, som ellers ikke er normalt på landet, der regner man altid kun med fri hver anden søndag.

ioi
Ben knalder ud, han har venner på besøg og en kæreste, Lucy, og ryger mere hash og eksperimenterer med, hvad det vil sige at være ung og kun lige hænge på samfundet med det yderste af neglene.

Lucy med kortklippet hennafarvet hår og mange arm- og halskæder og hund.

Kris som soldat

Kris interesserer sig ikke for at være soldat, det er jævnt kede-ligt, og befalingsmændene fra top til bund synes at være dårligt begavede. De kan nogle få floskler, som de lirer af. De er ude af stand til at formulere sig på normalt dansk. Han er fodtudse og får lært at rede en seng og pudse et gevær. Det skal bare overstås.

Ann

Ann i fjendeland ... Hundene slippes løs.

Kris og Inge-Lise

Kris laver alt markarbejdet på gården, samtidig med at han er soldat. Så snart han kan komme til det, er han hjemme på gården og kører og pløjer til langt ud på aftenen. Man kan se lyset fra traktoren snegle sig afsted fra læbæltet i den ene ende af marken til læbæltet i den anden. Frem og tilbage, frem og tilbage.

Der er tid til at drømme, at lave planer for fremtiden. Hvordan han vil forandre alting. Han vil udvide og have mere jord, flere køer, større maskiner, en fodermester, så han slipper for selv at være i stalden og kan komme ud i det fri.

Men Inge-Lise bliver forsømt. Hun savner ham, når han skal være soldat om dagen og arbejde på gården om aftenen og det er meste af weekenden. Det er en forsmag på, hvad der skal komme, at arbejdet altid vil have førsteprioritet.
Lucy

Lucy bager boller og glemmer dem, og de vågner først mange timer senere ved osen, og bollerne er helt forkullede. Hun limer bollerne fast til pladen, og Ben hænger det, de kalder værket, på et søm over reolen med plader og pladespiller,

Lucy danser og synger med på Nicos Ifyou close the door, mens Ben kravler rundt på gulvet med sit fotografiapparat og knipser løs,

Ifyou dose the door The night could last forever Leave the sunshine out And say hello to never

Hunden

Lucys hund bliver kørt ihjel. De kan ikke finde den, de kalder og kalder, alt imens der kommer det ene drøn efter det andet fra fjordsiden, hvor en kolossal rambuk støder de pæle ned, som skal bære den bro, der kommer til at hedde Sallingsund-broen. De piloterer,

Lucy er sønderknust. Hun kalder og kalder. På tredjedagen finder hun den i grøften. Man kan ikke se, den er blevet ramt, at den har taget skade. Det er næsten det værste, den ligger, som om den sover.

Kris og Inge-Lise

Inge-Lise i plateausko og en lille kort jakke sammen med Kris’ røde fløjlsbukser og skæg gør, at de ikke ligner bønder. Når de er så unge, og Kris har fået skidtet vasket af. Når der ingen gyllelugt er eller noget.

Så supplerer de hinanden på den måde, og det behøver ikke at være det første, man tænker, at de er fra landet. De er moderne, en ny tids landmænd, der har flere identiteter at skifte imellem, som enhver anden, der er bevidst om sig selv og sine muligheder. Kris har hele tiden vidst, det var det, han gjorde, at han skiftede ham, men Inge-Lise forstærker det.
Når de dukker op på en markedsplads, til kræmmermar-ked i Vildsund og går rundt og kigger, er det indbegrebet af udkant, det er som Sydstaterne, de amerikanske sydstater, Arkansas eller Missouri med alt, hvad det indebærer. Af frihed. Frihedsfølelse.

Alt er muligt. At sætte en vindmølle op, købe en større traktor eller ligge og drive på motorcykel med 120 i timen opad mod Thisted. Det er det postmoderne anno 1974.

Ben

Ben råbende, dansende, voldsomt liggende, voldsomt stående.

De dumpe dren

Der er noget dommedagsstemning over det. Dag og nat de dumpe drøn fra piloteringen. Det går dem på. Det vil sige, det går Lucy på ... Hun sidder i det fjerneste hjørne af stuen og hulker og kan ikke skille drønene fra sin sorg over hunden, og Ben opgiver at trænge igennem til hende og lukker ned.

De bliver mast. Det er, hvad de forestiller sig som forspil til Den store maskindød.

Hashish

Mor ved ikke noget om Bens misbrug, hun aner ikke, hvad det er. Hvad det er, og hvad det gør, og hvor skadeligt det er for en stor dreng på atten år og hans udvikling. Går det ud over hans evne til at socialisere sig, eller er skaden allerede sket. Er traumet fra hans hospitalsophold, da han var blevet kvaset af kvierne, så omfattende, men man kan dårligt tro, hashen gør det bedre. Men det ved de ikke noget om. Hverken far eller mor eller Kris, Det ligger uden for deres horisont. De ved ikke andet end det, der ligger lige fremme for næsen. Igen: De ved ikke noget om psyken, psyken er et byfænomen. Det er noget, man kun kan have begreb om og sige noget om, hvis man snakker fint. Det er en rent klinisk iagttagelse, herude kan det være lidt noget lort, man kan have kærestesorger, men at have det skidt med sig selv er tabu, det snakker man ikke om.
Dan Turéll

Men mor køber troligt de titler, som ikke engang boghandler Otto Friis i Skive kender, han tror, hun holder ham for nar, men hun tror på Ben og beder om Dan Turélls Bevægel-ser formålsløst cirklende fra forlaget Arena og Lisbeth Knud-sens Tobias med sølvfløjten på forlaget Sommersko. Så må det bestilles, det er ikke noget, de ligger inde med.

Henrik Bjelkes Første person ental, som der går ild i. På et tidspunkt så har den ligget der og brændt, så har der stået en flamme op fra den. Det er den ultimative absorbering. Digteren som en arbejder ved verdenseksplosionen. En gemen arbejder.

Deformationsdrift

Præge hæslighederne med en stil-logisk kraft Tom transcendens

Jutland Highway

Når Kris og Inge-Lise kører i maskotten op til Hjallerup Marked, og når Kris bliver udstyret med en læderjakke med frynser og står ved skydeteltet og plaffer en blomst eller et par nøgne damer ned, vinder en bamse, og de bærer rundt på den bamse, og de tager en tur med den i radiobil, er han i sit es. Han er ikke til at skyde igennem.

Det har noget med afstande at gøre, noget med vand og broer og at komme fra den ene landsdel til den anden. Fra Vendsyssel til Himmerland og Thy. Fra Børglum Kloster og Centralgården i Store Vildmose til klitplantager og hav. Det emmer af eksotik. Med Creedence Clearwather Revival på kassetteafspilleren, den store lyd, Inge-Lise på høje hæle og Kris med solbriller og en arm ud ad vinduet eller drøne ned igennem landet en sen aften eller nat i de lyse nætters tid.

Tvind

Tvind er rød og revolutionær med fokus på udbytningen af tredjeverdenslande. Provokunstneren Jens Jørgen Thorsen
skriver i Vinduet i Ekstra Bladet, hvor også hans tvilling-kunstner Jørgen Nash skriver, at Amdi Pedersen og Tvind, skolernes pædagogik med glidende overgang mellem teori og praksis, og at alle beslutninger bliver taget enstemmigt i plenum, er at sammenligne med Grundtvig og højskolebevægelsen, og Ben overvejer at tage på Det nødvendige seminarium, men frygter fællesskabets tyranni.

Vækkelse

Det sker, at far og Ben falder i snak i kalvehuset, når de er færdige med at fodre og måske har fået fyldt hø i høhækken til de sidste kalve. Når Ben fyrer op under uretten i verden, at de fattige i ulandene bliver ved med at være fattige, at der er udbrudt tyfus eller kolera i en flygtningelejr ... Eller de elendige i Danmark, narkomanerne og de prostituerede, og hvordan man bedst hjalp dem, så er farens svar, at der skal en vækkelse til.

Det er, som han ser det, det eneste, der rigtig kunne batte noget. Og Ben mærker halsen snøre sig sammen, han er lige ved at græde, fordi han er så god, og faren så inderlig.

Eller de har lige taget det sidste, far har gnedet et yver ind med kamfersalve, fordi koen har yverbetændelse, og det hjælper at gnide den ind og tømme yveret, og Ben har fejet baggangen og strøet sand, så har de den fortrolighed.

Det samme nogle år senere, da Ben er karl hos Kris, og han og far er i stalden og mødes i kalvehuset og kommer til at snakke om Ritt Bjerregaard, der som ung undervisningsminister bliver tvunget til at træde tilbage på grund af nogle rigelig store hotelregninger i forbindelse med en UNESCO-konference i Paris. Far synes, det er synd for hende, selv om hun er rød, og bruger ordet søje, som betyder sød. Hun er alt for ung og uskyldig, og hans hjerte løber over af medfølelse.

Brylluppet

Det er Inge-Lises dag. Alle de mange festklædte gæster, det er det vidunderlige, Tillykke.
Hun står hvid brud. Brudebuketten er sammensat af markens blomster, af valmuer og okseøje, den blå kornblomst. Det er om høsten, det er omhyggeligt valgt, at det skulle være om høsten. Det er et godt valg, det er nok Kris, der har fået lov at bestemme.

Det med årstiden betyder noget. Der ligger altid en betydning bag, noget spirer, noget vokser, det sætter frø, det er fuldkomment, og ingenting er mere betydningsfuldt på landet end høsten.

Inge-Lise bliver ført op ad kirkegulvet af sin far, og alles øjne følger dem. Kris og hans far sidder allerede oppe til højre for altret, og til venstre står de to tomme stole, hvor Inge-Lise og hendes far skal sidde ... Da rejser Kris sig, imod etiketten, og giver Inge-Lise et kys og et klem.

Ude foran våbenhuset: Ben i hvid smoking, karseklippet. Han er i fin form. Inge-Lise får et knus, et stort knus og Tillykke, bror.

Tillykke, bror.

Men det er billedet af brudeparret på trappen til den fine gang, som de kalder den, hjemme på gården, inden de skal i hallen og spise og danse, der kommer til at stå tilbage som ikonet for dagen. De har fundet på at lade sig fotografere med Churchill, som Ben har døbt den store sanktbernhardshund, som Inge-Lise er så glad for, og som kun mangler cigaren for at være en komplet premierminister. De står på trappen med hunden, Kris med skæg og bleget halvlangt hår, i en sort fløjlsvest med blanke knapper og hvid skjorte og sorte fløjlsbukser og Inge-Lise i sin lange hvide kjole med slæb, et lille slæb, som er ordnet og bredt ud over trappen og en solkyselig-nende hat med kulørt bånd og den vidunderlige brudebuket.

Det er det ægte Wild West. Man hører en banjo, man hører kvæget brøle længere bagude, man hører vindmøllen, der piber i den sparsomme vind og trækker vand op af brønden til dyrene. Inge-Lise ser ind i kameraet, hun ser på os, hun vil give al sin kærlighed til os, mens Kris spejder ud mod nye horisonter.
Man hører græshopperne. For satan, her er tørt, afsvedne marker. Det er det, de har at slås med. Men der er noget derude på den anden side. Når gården er kommet i drift, når de kan sidde på terrassen og nyde det, og Inge-Lise har et barn at lægge til brystet. Det er det, han ser frem til. Det tror vi, det må det være.

Ben

Malkningen koreograferet som ballet. Den hvide smoking kommer til sin ret. Der er bare ikke nogen til at dokumentere det.

Kris

Igen: Kris kunne være blevet kunstner, men hans bestemmelse er gjort for længst. Han kunne være blevet en ny patriot som Jens Søndergaard, Med den vældige himmel og det vældige hav og hverdagens poesi med sankthansbål eller til fodboldkamp i Bovbjerg, Eller han kunne være blevet skulptør i Henry Herup og Robert Jacobsens tradition med skraldeskulpturer og sammensvejsede stumper afjern. Eller han kunne være trådt ind på scenen som Bjørn Nørgaard og lavet installationer og videokunst. Han har så meget talent, han kunne have drevet det vidt, men han har førstefødselsretten og gør, som det forventes af ham. Det er definitivt, der er ingen vej tilbage, da han står med skødet i hånden, og de fejrer det med regnskabskonsulent Svendsen på restaurant Landmanden i Skive,

Ben

Ben er hverken for eller imod A-kraft, hverken for eller imod vindkraft. Han er anti-materialist og hader plastik og forbrug og alt, hvad der lugter af borgerlig selvtilfredshed og paroler, der som laveste fællesnævner får folk til at stimle sammen i en bevægelse. Han skal ikke have noget af at gå med en grim badge med en smilende sol og Atomkraft? Nej tak! Der er for meget sutsko over de fleste af dem, der står og fryser ved
en stand med badges og foldere på torvet i hver en by med respekt for sig selv.

Mor og far

Mor og far går på aftægt. Nu sker det. De køber et lille husmandssted med tilhørende skov og ti tdl., hvor der foruden stuehuset bare er et hønsehus og en garage. Stald og lade er revet ned, det giver en masse lys og luft i forhold til, hvis der havde været en lukket gårdsplads. Og da de kun er sig selv og slipper for spekulationer om drift og økonomi, finder de igen hinanden.

De tager revanche for de forsømte år, de kærlighedsløse år. De er som nyforelskede.

Nu er det hende der bestemmer, nu har hun for første gang i livet fået sit eget. Fri for farfar og fri for gården og de sure pligter. Og far liver også op. Det er, som om han har været sænket ned i sin egen elendighed siden det med ryggen, eller måske man skal længere tilbage endnu, da han blev sat i skammekrogen af farfar. Fra han ikke mere så, hvor dejlig mor var.

Kærligheden har overvintret, nu spirer den imellem dem igen.

Mor skal ikke tjene andre med sin arbejdskraft, og det arbejde, der nu er i nyttehaven, fylder hende med glæde. Far sidder på brønddækslet med sin stok og kigger hengivent på. Mor vil have sine bærbuske her, hindbæerne der og kartoffel-stykket og jordbær. Hun har planlagt alt ned til den mindste detalje.

Og mors blomsterhave, som udvikler sig år for år. En rosenhave, georginer langs udhuset, fuchia i alle mulige afarter og størrelser, blandt andet den, der hedder noget så sindsoprivende som Kristi blodsdråbe. Og liljerne og kæruld ved den lille dam, hvor der også snart er et leben af frøer og salamandere og guldsmede og myg.

Og hun har høns og nu også kyllinger. Hønemor med otte små dunede væsner.
Ben

Ben er beskæftiget med bevidsthedsudvidende stoffer, marihuana, rygeopium og LSD. Han skriver

Ganglieorganisternes magre blå i baghovedet I de valmuehvælvede vestibuler som

1.	Lysfoster. Styrtsø af tilståelse, hungerfluer i et væk og

2.	SVÆSK. MUNDHULENS HEMMELIGE START-BANE ådselædere fra blomst til blomst

3.	Fluerne græsser tiden af

4.	Alice

5.	Dronningen inviterer til kroketspil

Farfar

Farfar flytter ind hos faster og falder på trappen og brækker et ben og kommer på sygehuset for første gang i sit liv og får en hjerneblødning og kommer til at sidde i rullestol og dør. Alt sammen på mindre end et år efter, Kris overtog, og mor og far fik deres eget for alvor.

Forandringerne slår ham ihjel, og det at det, ikke længere er ham, der bestemmer. Det er overlagt mord, og mor er den skyldige, det er hende, der står bag den store sammensværgelse, at Kris skulle overtage, og mor og far går på aftægt, og farfar ingenting havde at sige og skulle ikke med. Han blev installeret hos faster og har ikke engang sin egen stue.

Han havde ingenting andet end sit skrivebord og en stol. Alt andet, der havde været hans, var gennem årene blevet skiftet ud med nyt. Spisebord og sofa etc. Alt det, svigerdatteren Mitte havde trumfet igennem, men som han havde regnet for lige så meget som sit. Men han har ingen steder at gøre af det, han har ikke engang sin egen stue,

Inge-Lise

Det berører Inge-Lise mere, end hun havde troet, at Kris gav hendes hånd det klem, da de stod med hinanden i hånden for alteret og sagde ja og ja.

no
De var halvfjerds gæster til spisning« Det var en stor dag, men der var også noget vemodigt ved det. Det var et goddag til, at-nu-var-det-dem, nu er de de voksne, og et farvel til friheden og til at sidde bag på motorcyklen og ikke være bange for noget.

Hun havde ventet sig så meget af det bryllup, og det var også stort, men så er det allerede overstået, så er det hverdag. Kris har ingen ro på sig, han har så meget at se til. Så knalder han en lade op der og et maskinhus her. Han kører med det hele, medhjælpere etc., markplan, hvor hvilke afgrøder skal være, roerne, kornet, helsæd og græs til ensilage, hvornår det er så tørt, han skal have vandingskanonen i gang. Og han får lavet nye avlsplaner til forbedring af genmaterialet hos køerne. Og falder i søvn med Bitten, som er bare tre måneder, på sin mave på sofaen, så snart han er inde.

Men det er modsætningsfyldt. Inge-Lise er fruen i huset, de er gift, Kris er 24, hun 22, og hvordan skal hun kunne sætte sig igennem og sige, her bestemmer jeg. Der er et rend af feriegæster, men det er ikke hendes gæster, de vader lige ind, som om det var deres ret. Kris’ kusine Emma er fuldstændig hæmningsløs, hun er nået helt ind i deres soveværelse uden at sige, hvem hun er, uden Inge-Lise har inviteret hende, men Emma er nysgerrig og skal bare lige kigge, tihi...

Det er bittert, at Kris ikke kommer hende til undsætning. Det er det værste. Én ting er, at en forkælet københavnertøs vader lige ind, noget andet er Kris, at han ikke tager affære og fortæller hende rent ud, at hun kan rende ham et vist sted. At han ikke tager affære og fortæller de andre, der fører sig frem, som om de var hjemme, at de skal holde sig væk.

Kris

Far nåede at udvide til 30 køer inden invalideringen, så gik udviklingen i stå. De ventede kun på, at Kris skulle ud at tjene et år, at han var på landbrugsskole og havde overstået sin soldatertid. Der blev ikke spildt så meget som en dag, så er han

in
klar, så overtager han og realiserer sin drøm om en moderne stald med plads til ioo køer.

Han køber kælvekvier på kvægauktion i Skive, det er en svir, Ben er med, de byder over, hver gang der er en, de særlig godt kan lide. De får tre den ene fredag og tre mere den anden fredag. De er helt oppe og give 9,000. Det er galmandsværk, men de ved ikke bedre, euforien over, de er kommet i EU, har endnu ikke lagt sig, det er den rådgivning, de får på landbo -foreningen. Der skal produceres noget.

Bent i Damgaard er samtidig med Kris' investeringer ved at sætte sine køer ud med EU-støtte for at modvirke overproduktion og smørpukkel. Bent vil fremover kun have grise, det er der mindre arbejde ved, man er mindre bundet, når man ikke skal være hjemme og malke morgen og aften, og vil ombygge kostalden til grisehus.

Bent går foran og viser frem hele rækken igennem. Han anbefaler den ene og den anden, en andenkalvsko, en tredjekalvsko, de har de bedste papirer, hver med over 300 kg/ smørfedt i årsydelse, og selv om Kris havde tænkt, han ikke skulle have mere end den ene, køber han fire. Der er ikke længere, end han kan lægge en grime på og trække dem hjem.

Festen 1

De danser hele aftenen og det halve af natten med. Det er Gasolin, Rabalderstræde, de danser og synger med på omkvædet. Det er hos den ny købmand, der bliver festet igennem. Det er alle Kris’ kollegaer, jævnaldrende gårdmænd, selv om man næsten ikke kan kalde dem mænd, de er alle i begyndelsen og midt i 20 erne, det er helt vildt det ansvar, de har, det er helt vildt de drømme, de har. De er nygifte, nyetablerede, har små børn i vente og uddannelse til konerne, som journalist, sygeplejerske, økonoma. De er en hel flok, og de kan lide hinanden alle sammen. Kjeld og Sonja, Max og Hanne, Tom og Berit og Knud og Nina og Kris og Inge-Lise, den ny købmand og Lizzi. Det er helt vildt, de er fulde, og de synger.

De danser, mændene fører, og alle synger med på
Det var Inga og Katinka Og smukke Charlie, på sin Harley

Senere brøler de nok mere, end de synger, Knud brøler højest af dem alle, men de er glade, de er godt tilpas. Og hvis der er en fest, og der ikke rigtig er nogen, der danser, skal de bare sætte Gasolin på, så skal I se, så kommer alle på dansegulvet.

Kris

Kris reparerer selv de fleste af sine maskiner, lapper et hjul, svejser på en harve etc., der skal noget til, før han kører til smed. Han har alt det værktøj, han skal bruge, boremaskine, vinkelsliber, elektro- og C02-svejser.

Men han laver også selv maskiner. Han afkoder, hvordan de virker, på den årligt tilbagevendende landbrugsmesse Agromek i Herning, Og han finder altid noget at forbedre, han kopierer ikke kun, det bliver helt hans egen model. Han laver en maskine til at håndtere roer, som der ellers er rigtig meget manuelt arbejde ved, når man smider i roeskæren med greb. Den ny maskine fylder man med frontlæsseren, og den virker både som transportør til roeskæreren og som roerenser, og så kan den frasortere sten og er tidsbesparende.

Han giver sig også til sammen med den ny karl, Fritz, at lave hovedreparation på anden-traktoren, den gamle Deutz, simpelthen fordi de har lyst. Så er de tilbage i maskinhuset efter aftensmad og løfter hele motorblokken af med frontlæsseren. Og han investerer i en drejebænk til træ og laver de sidste dage inden jul alle julegaver selv. En primitivt, udskåret ko til Bitten, trearmet lysestage til mor og Ann og en brødbakke til Inge-Lise.

F

Ann og faster kigger i fasters fotoalbum. Ann ved nøjagtig, hvad faster vil sige til hvert enkelt billede. De har kigget i albummet utallige gange, men de bliver aldrig færdige, de har stor glæde ved gensynet.
Faster og farbror Bernhard var ivrige fotografer. Her er billedet med farfar og den røde præmietyr fra dyrskuet i Skive. Farfar har sin hvide mønstringsjakke på, sådan som alle, der har dyr på skuet, har hvide jakker på. Der er stil over det, når tyrene bliver trukket rundt ved ringen i næsen, og dommerne leder efter det perfekte dyr.

Farfar præsenterer sin tyr godt. Den når helt til tops og får ærespræmie og 24 point.

Billederne er små og gulnede og, mener Ann, rummer hemmeligheder, som farvefotos ikke gør. Der er noget uudgrundeligt over farfar og tyren. En fortælling, som både peger bagud og fremad. Hestene opmarcheret på gårdspladsen, farfar og oldefar har fat i grimen på et par af dem, et føl dier hos sin mor.

Farfar overskrævs på rygningen af ladetaget for at se til møllen. Møllen skulle smøres jævnligt, og farfar havde svært ved at holde sig på jorden. Han elskede at komme til vejrs og skue ud over markerne og fjorden.

En hund, der tog sig af og opfostrede en død kats killinger. Hunden var en gravhund og hed noget så tosset som Bang, men de havde fået den af en mand, der hed sådan, og den passede killingerne, som den var deres mor.

Farmor og farfar under æresporten ved deres sølvbryllup. Der er ingen ende på herligheden, de holdt hele tre eftergilder, fordi der var så mange, der havde givet. Der var blevet samlet ind hos købmanden til en ny kane, det var en fornem gave, men de kom aldrig rigtig til at bruge den. Farmor blev syg.

Ben

Ben ved ikke, hvad han vil. Han vil skrive og være forfatter, men han aner ikke noget om, hvordan man bliver forfatter, han ved ikke, hvordan kommandovejene er, og kan heller ikke blive færdig med noget. Han arbejder med tekst som et helt lille lydcirkus. Han optager på bånd, med støj fra radioen etc. og et messende foredrag. Han laver cut up, han er ude på et overdrev og arbejder med blokke af betydning og cut up a
la William S. Borroughs i hans Nova Ekspres i serien Farlige bøger fra Stig Vendelkærs Forlag, og praktiserer et frontalt angreb på rigid grammatik etc. og sender til Dan Turéll og Dan Turéll svarer, at de stykker, der er samlet under overskriften Onkel Dyrenavns døgner, udgør de skarpeste skud for hans sanser.

Inge-Lise

Hun kan godt lide Kris’ lugt af olie og rust, når han kommer ind fra maskinhuset... Så må hun have ham hen og ind til sig, allerede når han står i døråbningen.

Så er det godt nok irriterende, de skal have den sure karl som medhjælp. Som følger ham lige i hælene hele tiden. Men det er, som om Kris ikke lægger mærke til det. Han kunne godt lige være stukket af, så de kunne have lidt tid sammen alene.

Senere, samme dag, bliver hun gravid.

Han kom oppe i hende der om morgenen, tidligt, inden han skulle ud at malke, og nu, lige nu her ved kaffetid, kvart over tre, når en sædcelle frem til hendes æg.

Kris

Kris elsker at sidde på en traktor, at have den enorme kraft under sig til rådighed. At kunne manøvrere med noget så stort og ramme inden for plus-minus 5 cm. Når han kører med den ny rendegraver for at lægge nye dræn og med skovlen for sjovt piller de gamle skøre drænrør op, uden de går i stykker. Han gør arbejdet til en leg.

Fluxus er bondsk

Ben kender ikke nogen, der studerer, han ved ikke, hvad det vil sige at gå på universitetet, hvad det vil sige at studere. Som en mulighed. Han skriver, men han må også have noget at leve af og begynder at læse dansk og håber at møde nogen, der også skriver. Som er passionerede, som han er passioneret.

Men Ben er, om han vil det eller ej, en forlængelse af gården, ligesom Kris og far og farfar er en forlængelse. En
forlængelse af arbejdet i stalden og i marken og den andagts-fulde stemning søndag formiddag i stuen, når far tager skæg af på sin stol med døren ud til køkkenet til den ene side og jalousiskabet til anden, og farfar sidder ved siden af radioen og hører højmesse fra domkirken i København, og hvor det elektriske hegn går ind i signalet og siger gonk gonk gonk.

Han kan ikke rive sig løs, men forbliver midt i København lige bondsk. Men på en kunstudstilling i Nicolaj Kirke med Fluxus er der noget i ham, der eksploderer ... Da han står over for Albert Mertz’ rød-og-blå brødkasse eller rød-og-blå andet skrammel, og da han står over for Arthur Køpckes klippe-klistre ting eller Yoko Ono og Nam Jon Paiks videoinstallationer, ved han, det er i kunsten, han hører til. Her er ingen fine fornemmelser, Fluxus er bondsk.

Råbende, dansende, voldsomt stående, voldsomt liggende.

G

De samme gener.

Inge-Lise

Det er en ordentlig mundfuld. Hvordan hun skal begå sig i forhold til Kris’ mor og far og alle mulige familiemedlemmer, der vader ind hele sommeren igennem. Sådan en flok brushaner. Men det var det samme, at de var så store på den, farfar og faster og farbror Jens, da mor skulle holde hus og blev ydmyget, og hvor bitter hun blev af det. Men mor træder ikke til, hun har ikke øje for, at det er det, der sker. Det er den magtkamp, og at Inge-Lise er dømt til at tabe. Men Inge-Lise vil ikke være Askepot som svigermor. Det skal blive løgn.

Ann bliver ført bag lyset 2

Ann bliver ført bag lyset. Hun er tilbage på skisportshotellet som guide og bliver forelsket i en mand, K, en skiinstruktør og er sammen med ham on and off i et halvt år. Hun ved ikke, han er gift, han fører hende bag lyset. Så sidder masken indvendig, en maske malet med aske og okker, kul og ler, med
halm i håret, jord ud over det hele, hår ud over det hele. Hun møger ham til, pisser i hans sko, smører lort ud over spejlet på hans badeværelse og skriver PIG og kommer hjem og har tabt sig og er blevet så tynd.

H

Hakke tænder .., At vide, hvad det vil sige at hakke tænder,

H

Hjerne ... Billedlig talt: at vride sin hjerne.

Inge-Lise. Churchill

Churchill er Inge-Lises et og alt, den ligger troligt ved barnevognen, når Bitten sover til middag, to timer, tre timer, uden at flytte sig ud af stedet. Den spiser en stor bakke Stryhns leverpostej og et helt rugbrød plus rester fra aftensmaden hver dag. Inge-Lise fortæller stolt om dens enestående appetit. Og altid ser den på en med store vemodige øjne, den er ikke til at stå for og får et ekstra kram.

Men Inge-Lise kan også blive helt forstemt af ensomhed. Når Kris og karlen farer ud, så snart de har fået deres kaffe, og er væk måske til syv-halvotte-otte, og hvorfor er hun så i det hele taget her, og hvorfor er hun bedrøvet, hun har Bitten, deres lille øjesten. Så er hunden hendes trøst. Så er hun glad for det lille klem, Kris gav hendes hånd, da de stod foran alteret.

H

Ann på hospitalet. Hun er fortumlet og spørger for tredje gang, hvornår der er stuegang. Hun spørger lægen, hvordan man forstår sygdom som andet end en prøvelse.

En prøvelse.

At være sat på prøve.

Hun spørger en af de søde sygeplejersker, om hun ikke vil klø hende lidt på ryggen. Hun står op og går ud for at tisse, men hun kan ikke tisse, men ligger og flytter øjnene efter en flue, følger den på væggen.
En fortumlet natsværmer.

Igen stirre tomt frem for sig, at spørge, hvad dag det er.

I

Inderst inde ... Sovekammeret.

I

De indremissionske kadrer ... Ifølge Ben er Indre Mission ret beset revolutionær. En bevægelse, som kommer nedefra, en lægmandsreligion i opposition til kirken og dens konformitet og præstevælde. Bønnemødet i opposition til en hvilken som helst autoritet.

I

Isens strøtanker. Det er for nogle et ørkesløst arbejde at skulle i marken og samle sten, som skal køres væk i en vogn, inden kornet står så højt, at de bliver væk i det og ødelægger mejetærskerens knive, når der høstes. For andre er arbejdet i al dets trivialitet ren poesi. Ben joker med mor og siger, at stenene vokser, og at der derfor hvert år er lige mange sten, og hun tror på det et øjeblik, men det er gas, stenene vokser ikke.

Senere, i Bens kosmiske år, hvor han og mor igen er i marken at samle sten, bliver stenene til isens strøtanker, mens landskabet tog form. Det er et smukt billede, det giver mening for både mor og Ben, Der er ikke mere end én eller to kampesten om året, de er samlet for længst og har fundet hvile i et kirkebyggeri i noo-tallet eller gør nytte i en firlænget gårds kampestenssatte mure omkring 1900, Der er flere af de sten, man akkurat kan bære i favnen, og som man må skubbe op over vognens sidefjeld, og endelig er der alle de sten, som man samler med greb en tre-fire-fem stykker ad gangen og smider op i vognen.

Når de har været hele marken igennem, nogle marker har mange sten, andre har færre, kører de hjem til stendyngen og læsser af. Og det var i den stendynge. Kris og Ben som børn legede stenalder og lavede skrabere og pilespidser af flint, og
hvor Ben udviklede trangen til at male sig i ansigtet med aske og okker og blive tallerkenneger eller kannibal.

I

Istid ... De er på vej mod en ny istid, på vej længere ud i universet. At opsluges af et sort hul.

K

Ann har kræft. Kris ved ikke, hvad han skal sige. Så tager han hendes hånd og holder den i sin, og så sidder de sådan længe, indtil mørkningen, og det ser ud, som om deres kroppe går i et, Anns magre og Kris firskårne arbejdskrop.

Kris. En mærkelig drøm

De er tilbage på landbrugsskolen, Kris og Inge-Lise. De er flere par, Knud og Nina, Gunhild og Ejner og nogle som han ikke kender. Man, det store ubestemte man, har villet have dem til at sidde rundtom på gulvet. Det vil de godt. Selv om der hele tiden er nogle, der ikke ved, hvad der skal ske, vil de godt. De regner sig for de udvalgte.

Det kunne foregå i en gymnastiksal.

Ben og Lucy

Ben og Lucy på motorcykel til Struer for at købe hash og besøge vennerne i kollektivet, hvor Ben boede, indtil han skulle hjem til far og være træl. Og Bens ven Poul P, og Lucy og Ben indspiller et bånd inspireret af Sid Barrett fra tidlig Pink Floyd med udgangspunkt i en af Bens tekster med Poul P. på guitar og Lucy på rytme og sang og nyn og hyl og Ben messende. Teksten lyder nogenlunde sådan her

ssp ssp sps ssp ssp spsjjuuu vjuuu simre ynger ssp ssp sps sps ssp sspjjuuu vjuuu

simre ynger vong oryg vong oryg
Et andet bånd er total syret og ekstremt destruktivt og bliver kaldt De blå pillers bånd, fordi de knappenålstore LSD-trip får dem til at se blå lyd fra højtalerne der pumpes ud i rummet. De optager lyden af en række bilruder, som de smadrer hos en ophugger, Poul P. kender. En dump slurp-lyd ved selve slaget og en smuldrelyd af glas, der går i tusind stykker, og de hyler og er ved at dø af grin, og man kan høre Lucy græde over sin hund.

Festen 2

De unge landmænd til festen ved den ny købmand. De er jævnaldrende, de er alle undtagen Kaj opvokset her i landsbyen, og de har overtaget gårdene nogenlunde samtidig efter deres forældre. Deres koner kommer udefra og skal, med undtagelse af Knuds Nina, som også er landbrugsuddannet, og som arbejder på gården sammen med Knud, have udearbejde. Så de kan have deres egen økonomi og gå ud og suse, som Inge-Lise kalder det, når hun er på strøgtur og får nye sko eller en ny jakke eller et bælte, som hun nu får øje på.

De rummer alle et enormt potentiale for samfundet, der er ingen af dem, der er fyldt 30, de er uimponerede og ikke bange for noget, fætter Kjeld på Østergaard, Max i Tang-gaard, Tom på Søgård, Knud og Nina på Vig Vestergård og Kris på Norupgård ... Alle gode gårde, der nok skulle kunne give udkomme til en familie. Alle omstillingsparate mænd, veluddannede og med fysik til virkelig at give den en skalle. Alle bygger til og udvider besætningen mindst til det dobbelte, så de kommer op på et sted mellem 60-70 og 100 køer. De køber jord, og de forpagter jord, de får større maskiner, har brug for mere trækkraft og får en større traktor. De sværger til hver sit mærke, Kjeld kører Volvo, Max Ford, Tom John Deere, Knud Zetor og Kris Deutz.

Men de falder som fluer, alle de håbefulde unge, som etablerede sig i tiden efter den 2. oktober 1972, efter det danske medlemskab af EU, og som købte alt for dyrt, og som byggede til og fik mere jord etc. etc., fordi de havde fået tudet ørerne
fulde af løfter på landbrugsskolen og hos konsulenterne på landboforeningen om, at det handlede om at producere mer mer mer. Og i banken eller den lokale sparekasse kunne man låne, hvad det skulle være, men til en rente på 18-20 procent, og et halvt år efter, da det begyndte at gå dårligere, fik de at vide af konsulenterne og i banken, at det ikke mere handlede om at producere sig ud af vanskelighederne, nu skulle der effektiviseres, nu gjaldt det ikke om at få så meget mælk i tanken som muligt, men om at få omkostningsniveauet ned ned ned og det bedst mulige dækningsbidrag per bås i stalden. Og regningerne fra foderstofforretningen og de høje renter sendte dem til tælling én efter én.

På heden, på de dårlige jorde, hvor tørken var værst, og hvor der ingen avl var, faldt de først... Og ja ja ja, lad falde, hvad der ikke kan stå.

Kris

Kris bygger selv den gamle kostald om til slagtesvin. Så opfeder han de torvegrise, som ham Otto, han var karl ved i Herup, opdrætter. Kris mener, der må være nogle nemt tjente penge i det. Han har pladsen til det, men slipper for alt besværet med søer og smågrise.

Det kører han med et par år. Så er priserne på slagtesvin så lave, at det er den rene tilsætning, og stierne står tomme, og han laver stalden om til opfedning af tyrekalve ... Han må omstille sig, være omstillingsparat, som det hedder,

VÅGN NU OP!

Max

Max med sit lille runkne hoved og den kæmpetraktor ... Han pløjer med en 5-furet vendeplov, når han vender for enden af marken, er traktorsnuden lige ved at lette, og han snurrer rundt ved at træde på differentialespærren, så det ene baghjul står stille, og det andet farer afsted ... Han har så meget muskelkraft, han kunne vælte et hus, om det skulle være.
Ben. Vibe

Ben hader universitetet og hele banden af borgerskabets børn. Han foragter deres normalitet og satans uskyld og stikker en stor sikkerhedsnål igennem kinden for at chokere.

C RU C I F I E D

Og han opgiver og lever på SU og bor med Vibe, sin nye kæreste, på Christiania, men der er for mange hunde og for mange fulde, Vibe klarer sig fint, men Ben er utryg og kommer hjem på ferie, hvor far taler for, at han kunne blive diakon og arbejde på Vesterbro, i Mændenes hjem eller lignende. Men han er bange for fulde folk, Mændenes hjem fænger ikke, det er ramt fuldstændig ved siden af,

Ben er en sværmer. Han sværmer for Rote Arme Fraktion, for Ulrike Meinhof og Gudrun Ensslin og Andreas Baader og Jan-Carl Raspe.

Ved den dansk-tyske grænse bliver Vibe tilbageholdt, fordi de tror, hun er tysk terrorist, fordi hun ligner en terrorist. Det gør hun overhovedet ikke, men så stor er paranoiaen oven på bortførelsen af den tyske arbejdsgiver formand Hans-Martin Schleyer.

Ben og Vibe læser Franz Fanons Fordømte her på jord, som har inspireret og legitimeret den væbnede kamp. Franz Fanon kæmpede for Algeriet imod de franske fascistiske koloniherrer. På samme måde som FARC i Colombia og Tupamaros i Uruguay og Den lysende sti i Peru og Sandini-sterne i Nicaragua fører væbnet kamp mod systemet, den herskende klasse og den amerikanske imperialisme etc.

Hvad enten det foregår i Sydamerika eller i Europa, med RAF i Tyskland eller IRA i Nordirland eller den baskiske frihedskamp mod den spanske centralmagt, byindianerne i Italien eller Den Palæstinensiske Befrielsesfront i Mellemøsten er strategien den samme: at afsløre den verdensomspændende fascisme. Men det er ikke noget, Ben taler om med dem derhjemme. Det er lidt pinligt, er det ikke. Men Bens roman Tår-
net, som han uophørligt arbejder på, og hans andre skrifter er hans beskedne bidrag til den samme kamp.

Festen 3

Knud og Nina vælter som de første, ikke engang fem år efter, de kom til. De knækker nakken, fordi de ramler ind i tre på hinanden følgende tørkeår, hvor der ikke er den avl, der skulle være, og de får det, der hedder tørke- eller katastrofelån til over 20 % i renter. Det syge samfund tager livet af dem,

Knud, jordens rareste mand, og Nina, den dejligste kvinde. Deres køer er de rødbrogede, den tungeste af de danske malkeracer, og hos Knud og Nina får de alt, hvad de kan æde. De er striglede og står i halm til knæene og har halerne bundet op i en elastik, så de ikke kommer i grebningen og bliver snavsede, når de lægger sig, de lange halehår er altid rene og nyfriserede.

Det er langt over niveau, det er en prima besætning. Tyrekalvene har en større tilvækst end de røde og sortbrogede, afregningen er bedre etc., men for Knud og Nina er det et spørgsmål om æstetik, de synes helt enkelt, at de rødbrogede er de flotteste dyr.

Men det syge samfund lader Knud og Nina gå ned og ødelægger deres liv. De har givet alt, gården var en drøm, der gik i opfyldelse, så blev de banket på plads. Man bliver fuldstændig ribbet, fisken er suttet af til benet, der er kun skelettet tilbage.

Syrenerne blomstrer Syrener i ruinen

Og oveni kommer skammen, og hvor fedt tror I lige, det er? Det er helt vildt, vi har et samfund, som tillader, at man bliver kørt over, når man har brug for hjælp. Man er ikke en forbryder, men man bliver behandlet, som om man var.
Arbejde

Kris og Ben kan nemt arbejde 16 timer i træk. Når Ben er hjemme fra København, når han ikke kan udholde byen og sit studie på universitetet, hvor de bliver spist af med uinspi-rerede og underkvalificerede munke-marxistiske undervisere. Så trækker gården i ham, og Kris har altid brug for hjælp, en, der kan nøjes med en middagspause, hvor de akkurat får tygget af munden, inden de er i sving igen.

Inge-Lise

Efter badet. Inge-Lise i haven med vådt hår ned foran øjnene. Hun tørrer i solen. Hendes bryster bliver tungere, den flade mave buer.

Bitten. Farfar

Bittens farfar henter Bitten i hjemmeplejen hver dag klokken tre. De får deres eftermiddagste, det vil sige, farfar har sin taburet i stalden, hvor han deler sin madpakke med hende. Inden hun bliver sat op i fodervognen og kommer med rundt, når farfar giver køerne og kalvene og kvierne og de store tyre kraftfoder. De er så ivrige alle sammen, de fnyser og virrer med de store hoveder af bar lykke, henrevne. Og strækker halsen, så langt de kan, og prøver med tungen at nå vognen, hvor Bitten sidder, de slår næsten knuder på tungen, som er stor og grå. Og farfar giver dem det, de hver især skal have. Foderkage og valset korn. Bitten har også sin egen lille skovl.

Festen 4

Først Knud og Nina, så Tom og Berit og senere i 2010 de ny i Tom og Berits, svinefarmerne Helene og Henrik efter bare fem år og Kris og Inge-Lise i 2017. Mere end fire ud af seks. Kun Kjeld og Sonja og Max og Hanne holdt ved.

Kris

Fanden er løs. Det er det drengede i Kris, når han med traktorenjager en rotte tværs over marken hen imod minkavleren.
Ben og Kris er ved at køre de sidste roer ind fra roekulen, hvor rotten har indrettet sig med rede og en hel håndfuld unger, I roekulen er der varmt, roerne spirer og lever, nogle er begyndt at rådne, det giver alt sammen dejlig, dejlig varme til rotten og hendes unger, og så kommer Kris der og forstyrrer freden. Rotten tager flugten, og Kris springer op på traktoren og pisker tværs over marken, og hver gang rotten tror, den er sluppet fri, kommer hjulene igen faretruende nær. Føj for den lede.

Hashish

Ifyou close tbe door The night could last forever Leave the sunshine out And say hello to never All the people are dancing And they’re having suchfun I wish it could happen for me

Lou Reed og Velvet Underground

Ben

Ben opgiver endegyldigt universitetet. Han udholder ikke institutionens rigiditet og manglende sans for poesi. Så kort kan det siges.

Kunne man i stedet have fået lov at sulte og tigge sig til det daglige brød som studikus Mikkel Thøgersen i Johannes V, Jensens Kongens Fald. Så der kunne komme noget lidelse og lidenskab ind i det, og et skråt tagvindue at slå op og stå der og svaje lodret under en umådelig stjernehimmel.

Men RAF etc, inspirerer. Dem, der lider martyrdøden. Som Jeanne d’Arc og Jan Huus og Martin Luther King og Jan Palach, som stak ild til sig selv og brændte ihjel som protest mod Sovjets brutale nedkæmpelse af Pragh-foråret i 1968. Han er færdig med København og beslutter sig for at
blive landmand. Vibe synes også, det er en god idé, og Ben bliver karl hos Kris per i. maj, fæstet for halvandet år. Planen er, at han bagefter skal på landbrugsskole og have det grønne bevis og senere sit eget landbrug.

Men han har samtidig hele tiden skriften, at han vil skrive, og går aldrig helhjertet ind i det med landbruget ... Han er en gøgler, og i november, da de er færdige med at samle roer, tager han tre måneder fri for sammen med Vibe at tage til Israel, for at hun kan læse et fag op på psykologi på uni, og han researche til Taarnets slutkapitel... Hvor den revolutionære kamp, som Sorte September og Den palæstinensiske befrielsesfront har kæmpet, får en lykkelig udgang, og hvor souken i det gamle Jerusalem danner forbillede for et karnevalistisk touch, med flittig brug af konfetti og maskinpi-stolsalver vendt mod himlen og køer og heste i gaderne.

K

Kris bygger et drivhus op ad den gamle vognhuslænge, de avler tomater og agurker, han laver et legehus til Bitten, hun laver sandkage fra sandkassen og putter græs i og pladrer i vand sammen med Minkavlerens Oscar,

De har Oscar på besøg hver dag, han synes tydeligvis det er sjovere at være hos Kris og Inge-Lise end derhjemme.

Kris kommer godt ud af det med alle i byen, men mink-avleren er ham en torn i øjet. Han er ikke rigtig landmand, mink er en niceproduktion, hvor dyrene bliver fodret med fiskeaffald, men nu er Minkavleren også begyndt at leje jord, al den jord, han kan komme til, som han kan skrabe op under neglene. Han sår det hele til med raps og kommer af med al minklorten, der stinker værre end det værste.

K

Kriger ... En nat i en oase med palmehytter til turister, heriblandt Lucy og Ben, bliver en kriger fra Gaza, her kaldet terrorist, likvideret af den israelske hær. Det er det tætteste, de kommer på krigen.
De følgende nætter holder de sig væk fra palmehytterne og ligger og fryser på stranden i hver sin sovepose og drikker af nattens kæntrede stjernehimmel.

K

Kat-skidt... Når der er for mange katte, og kattene har tyndskid af komælk og orm og lopper og klø-eksem og klør sig og bare ser så elendige ud og ikke har et liv.

K

Kirke ... Stalden som kirke. Ben og far kan på samme måde bliver stemt til andagt, når de er helt inde i hjertet af rutinen. At fodre, malke etc. Far synger salmer hele morgenen, man kan hele tiden høre, hvor han er. Og Ben, Ben i sit hvide jakkesæt, koreograferer malkningen som en ballet.

Og far morer sig over, når Ben er i stalden, at han snakker fint til køerne og sin hund og ellers bondsk som dem.

K

Koen ... Et levn fra dinosaurernes tid, drøvtygger fra den store græstid.

L

Lignelsen om den fortabte og genfundne søn, gør Ben beklemt. Fordi han så åbenlyst er den søn, der kommer i uføre, som står der i laser og pjalter, og som faren med åbne arme løber i møde, og Kris er den søn, som går dag ud og dag ind derhjemme og slider i det, og for hvem faren aldrig lod slagte en fedekalv. Det er dybt uretfærdigt og ikke til at forstå.

L

Lokalmuseet i den nedlagte stationsbygning i røde sten. Det er den ny helligdom, nu hvor byen er lagt øde, uden tog, uden alle tilhørende forretninger og håndværk. En mindestue med arkivalier nævenyttigt indsamlet i området og fotografier af hovedgaden med hestevogne og en enkelt bil, lægens bil, og
forklarende fotostater og måske en tændstikæskesamling eller en anden lignende samling, påklædningsdukker, eller hvad det kunne være, og andre rariteter og naturmærkvær-digheder.

Mindet om en tid, hvor der stadig var et miljø med skole og skolebørn og førstelærer og pastor og læge og stationsforstander og hotellet og både købmand og brugs og dame- og herrefrisør og dame- og herreekvipering og slagter og blomsterbutik og blikkenslager, smed og vognmand.

L

LSD var på mode

Stilheden det sidste skrig

NI

Mareridt ... Det er usynligt. Det er noget inde bagved, i højen. Det er der, de har sankthansbål, det er derfra, stilheden kommer.

Det er stilheden, der vækker dem, holder dem vågne. Drengen til kvinden bag de tynde gardiner i sovekammeret: Kan vi ikke sove så?

Han spørger: Findes der slanger?

En bil holder ind på vejen. To mænd i mørke uniformer stiger ud og bevæger sig over mod højen. De er der fra middag, frem til kaffetid. Det er deres arbejde.

De har hundene med. De jager slangerne op og knuser deres hovedskaller med køller.

Lydene vender tilbage. Først kragernes kra kra, kra kra, så mågernes skrig og så de dumpe drøn af sten, der sprænges. Og så igen stilhed.

M

Mumle mumle mumle mumle ..,
Stjerner af fedt

Bens kosmiske digt om smør og stjerner af fedt

Smørret smelter ikke i solen, men stener til en hård, gul klump.

En eller anden finder på at slynge den tilbage ud i rummet Og sådan går det til at koens yver igen i aften ses udspændt over os himlen som kirtelvæv med mælkeårer og stjerne affedt

Kris

Kris kan snakke med hvem som helst, han kan ikke lade være. Han lader sig ulejlige, selv om han ikke ser sådan på det selv, det er fars udlægning. Kris snakker med Jens Bodilsen, chaufføren fra DLG, når han kommer med kraftfoder og blæser det direkte fra tankbilen og op i siloen i laden. Det laver et frygteligt spektakel, så de fortrækker ind i stalden, og Kris sætter foden op på en vandkop og hviler på den måde som en stork på ét ben og kan stå længe og øjensynlig ikke tage notits af, at klokken er over fem, og at han for længst skulle have været i gang med at malke.

Selv om der er aldrig så meget at se til, har han altid tid. Så kan han stå en hel time på den måde med foden oppe på et eller andet, en harve, eller hvad der nu er til rådighed, og snakke med Knud, hans gode ven i Vig Vestergaard, som går konkurs, eller han kan snakke mindst lige så længe med psykologen alias ham, som Ben kalder Jeg-kommer-selv-fra-lan-det, og som Kris er i kompagniskab med om møllen.

Far er ude af sig selv over, at Kris lader sig forføre. Han skulle hellere se at få såmaskinen sået ind eller få spredt kunstgødning eller komme ud med sprøjten, der er meldug i kornet, eller roerne bliver ædt op aflus eller gylletanken løber over, eller han skulle have muget ud ved kalvene eller bare komme i gang med et eller andet. Far har altid villet være først
med alting, den første til at være i marken om foråret og få lavet såbed, den første til at være ude og rense og hakke roer, den første, der fik lagt græsset ned til vejring til hø, den første, der kom i gang med at høste.

Men Kris er uanfægtet og sidder i køkkenet med plante -avlskonsulenten, som han har inviteret på kaffe, og så går der nemt en time. Eller Jørn Laursen, som er ham, der kører med superhesten Tarok og vinder derbyet, og som skal til New York og løbe om verdensmesterskabet, og som er den bilforhandler, Kris handler med, og som har lejet jagten. Kris kan godt lide ham, og han kommer gerne i løbet af jagtsæsonen med en buk eller en hare eller en-to-tre fasaner,

Tjernobyl

Nedsmeltning af en atomreaktor i Tjernobyl i Ukraine. Der er ikke nogen, der ved, hvad der er sket, det bliver holdt hemmeligt de første dage, men Kris bliver klar over, at det er slemt. Det er en katastrofe. En regulær katastrofe.

Det er ikke kun jorden omkring atomkraftværket, der er forurenet, men en radioaktiv sky bevæger sig op over Finmarken og forurener lavet, så renerne bliver radioaktive af at græsse, det er noget af det mest uhyggelige, man kan forestille sig, og mange tusinde må slås ned og ender i massegrave.

Kris er nervøs for, at vinden skal vende og gå ind over det sydlige Skandinavien i stedet for det nordlige. Han ved ikke, om han skal lukke vinduerne i stalden, om han skal slukke for ventilationsanlægget. Han snakker med Ben i telefonen, et SOS-opkald, de snakker ellers kun i telefon for at sige tillykke, når den ene eller anden har fødselsdag.

Kris er overdreven nervøs,

Ben. Vibe

Vibe bliver gravid, og Ben kalder barnet i Vibes mave for et vibeæg.
p

Plovfure ... Der er en særlig poesi over plovfuren. Den er så beskeden, løber snorlige gennem landskabet, fra forager til forager, men her deles marken i to, jorden er vendt hver sin vej, med én ager til den ene side og én ager til den anden. Sneen ligger længe i furen, hvor der er en skygge og en smule læ, som kattekillinger ved morens bug.

Tvillingerne

Inge-Lise får tvillinger. Det kommer bag på dem alle, inklusive jordemoren.

Det er de første tvillinger i familien, det er stort. De er énæggede. Det fejres på en måde, som om familiens muligheder i verden pludselig har fået en ekstra dimension, og der bliver taget tusinde fotos. På førstedagen af mor og Bitten og tvillingerne og af Kris og Bitten og tvillingerne, de må endelig huske Bitten, og af mormor og moster og tvillingerne og af farfar og farmor og Bitten og tvillingerne og af Ann og mor og de to små. De bliver tilbedt og er så søde og kommer til at hedde Agnes og Alma, og Knud og Nina, deres nære venner, står fadder ved dåben. Det er de glade for.

Ann. Far

Ann har for meget hud. Hun er blevet så tynd, at huden sidder løs, som om hun har fået den flere numre for stor. Det er det, der gør så ondt. Det er så rystende. Far ville ønske, mor var den, hun er bedre til at få snakket noget.

Men prognoserne for Ann og far er snart lige dårlige. Ann med kræft og far med ryggen og maven og lungerne og hjertet og dårligt blodomløb. Det var planen, han skulle have haft en ny hjerteklap og nye årer, men lægerne mener, han har det for dårligt. De er bange for, der skal gå koldbrand i benet.

Inge-Lise

Hus og have vokser Inge-Lise over hovedet. Ikke nok med, at hun efter barselsorlov igen er på fuldtid, hun skal også tage sig
af Bitten, der har mellemørebetændelse, eller som skal have nye sko, nu går den ikke længere, og samtidig have maden på bordet, når Kris og hans karl og drengen, Poul Erik, som de mere eller mindre har adopteret, kommer ind og er hunde-sultne.

Mormor er flink til at komme og hjælpe og tager det værste. Hun gør rent fra en ende af, stuen og køkkenet og deres sovekammer og badeværelset og vasker to-tre vaske småbørnstøj og Kris’ og karlens og Poul Eriks møgbeskidte arbejdstøj. Men så synes hun også, hun har gjort det godt, og vil sidde og drikke kaffe og snakke og forstår ikke, at Inge-Lise ikke har tid. At hun ikke vil trøste og tage del i sin egen mors kærlighedssorger.

Moren er også uheldig. Frank drikker, David slår hende, men Inge-Lise kan ikke og vil ikke høre på det og kan ikke lade være med at spørge sig selv, hvad hun har gjort for at være blevet plejemor for dem alle sammen. Og som om det ikke var nok, drypper blodet ned på brostenene fra en død hare eller et par døde fasaner, som Jørn Lauersen har skudt og hængt til modning på et søm ved bryggersdøren.

Kris. Tvillingerne

Kris har tvillingerne med i liften på traktor i marken, han passer dem. De har det varmt og godt i førerhuset, motorlar-men virker beroligende og visser dem i søvn.

Der er noget oprindeligt eller ur-agtigt over Kris’ store beskidte fingre mod den spæde kind. Den lille bitte næse og de lukkede øjne. Der er en kærlighedserklæring i den beskidte finger, når den stryger barnets kind.

Han har aldrig set noget så sødt som de to.

Lille Alma, lille Agnes.	Søde lille,

De sover et par timer og er friske igen, og Inge-Lise fik sig et hvil. Kris griner og siger, de lige så godt kan vænne sig til arbejdet fra begyndelsen.
Kris og Ben som narkomaner

Ben smadrer en finger i liften på traktoren, da de ensilerer, og den ny tipvogn med højtip vipper det bagover. Det burde ikke kunne lade sig gøre, men det gør det, det siger smak, og Ben er klar over med det samme, den er helt gal, og springer ned fra traktoren og løber gennem laden og stalden og ind i bryggerset og bander, som han aldrig har bandet før.

Inge-Lise er hjemme og kører ham til lægen. Han presser et lommetørklæde stramt om fingeren. Det holder blodet tilbage og hjælper nok også lidt på smerten. Men det gør det alligevel ikke, det er kun, fordi slaget lige nu bedøver fingeren, det er helt vildt.

Men lægen, den nye læge i det nye lægehus, vil ikke give ham en sprøjte med morfin. Han mistænker Ben for at spille skuespil, men for helvede, for satan i hede hule helvede. Lægen piller lidt ved den løse negl med en pincet, han kan uden videre løfte den af, den hænger kun ved i blodet, og Inge-Lise blander sig, og Ben får et skud og bliver sendt videre til skadestuen i Skive, hvor det viser sig, at det yderste led af fingeren er knust.

Ikke engang en uge senere afviser den samme hårdhudede læge at give Kris noget smertestillende, da jernrammen til en ny halmvogn vælter. Ben kunne ikke holde sin side af rammen, den var alt, alt for tung og vælter ned over Kris’ fod.

Kris slipper med et åbent benbrud af et par mellemfodsknogler.

Men lægen bliver bekræftet i sin forestilling om, at Kris og Ben er narkomaner. De er uplejede, de har langt hår, og Kris har skæg, og i øvrigt er de møgbeskidte etc. De er et par dårlige patienter, der ikke ved, hvordan man passer på sig selv.

u

Udklædning... Kris og Inge-Lise vinder år efter år førstepræmien for bedste udklædning ved fastelavnsfesten i forsamlingshuset. I år er Inge-Lise gulerod og Kris kartoffel, sidste
år var Inge-Lise Snehvide og Kris Klumpe Dumpe, forrige år tændrør og svensknøgle.

Søndag. Idyl

Churchill ligger troligt ved barnevognen, tvillingerne sover deres eftermiddagssøvn, Bitten leger købmand med Oscar i legehuset, mor hænger vasketøj op, og Kris nivellerer ud og kører sand og lægger fliser til en ny terrasse.

Bitten er far og mors store pige. Hun har mandelformede øjne som Kris og vilje som Inge-Lise, hun har Kris’ blide væsen og Inge-Lises sans for humor.

Kollektivet

Ben og Vibe flytter ind i et produktionskollektiv på Midtsjæl-land. Produktionskollektivet består af et håndværkerfirma og et nedrivningsfirma og på sigt landbrug. De er omkring tyve, alle under tredive og meget idealistiske. De har fælles økonomi og fælles sovesal etc. Alle beslutninger bliver taget i plenum, både dem, der har med virksomheden at gøre, og dem, som man under normale forhold ville henregne til privatsfæren.

Peter spiller badminton, han er tilhører eliten i ungdomsrækkerne og træner flere gange om ugen og spiller kamp i weekenden. På plenum bliver det besluttet, at Peter må vælge mellem badminton og kollektivet... Det er vanvid, men Ben opdager, han er en af strammerne, at han er fristet af at blive tyran, at tyrannisere dem, der måske ikke har helt så megen hjerne, så meget sprog. Peter plejer egne interesser frem for fællesskabet og bliver bedt om at flytte.

Ben er landbrugsfaglig og skal stå for gården. Han skal have landbrugsskolen overstået, så han kan få det eftertragtede grønne bevis, som giver unge landmænd favorable vilkår til at etablere sig som selvstændige.
Ann.

Ann bliver opereret og får strålebehandling og kemo og ligger på sofaen i sin stue, pilskaldet og med et hoved, der er lige ved at trille af af smerte.

Hun spørger sig selv, hvad det er, der er så klistret. Det klistrer, det er hendes hår, men der er ikke noget hår. Hun har bare lige nogle dun. Men de klistrer ikke.

Hun spørger sig selv, hvad der egentlig udgør et menneske. Hvad kødet er, hvad der er et legeme. Hvordan man skal forstå kræft.

Hvordan man skal forstå kræft i sammenhæng med de kalkede huse, som hun først har fået øje på nu. Mændene i hvide beskyttelsesdragter og hele den omhu med at desinficere.

Hvordan man forstår sygdom.

Er der en lyst til at leve, at ville leve. At sidde over grøden, at være så grimet, at komme til at tælle med, men på hvilken side. Hos de levende eller hos de døde.

At stå under tagdryppet, sidde på en skammel i døråbningen. Er der et menneske, er kroppen endnu ikke forladt.

V

Vampyr ... Kollektivet drikker blod.

V

Vielse ... Ben og Vibe bliver gift. Det er fornuftigt, så har de styr på hinanden, med vibeægget og den gård, de har udset sig. Der bliver ikke gjort noget ud af brylluppet. De er meget puritanske. Det er helt i kollektivets ånd.

V

Vold ... Hvis der skal druknes et kuld kattekillinger i Bens kollektiv, byder Ben sig til. Han bryder sig ikke om det, men de kan ikke have alle de katte, det dur ikke. Men han lader én blive tilbage for mormissens skyld.

Eller hvis det er hundehvalpe. Han kommer fra en gård
og kan sit håndværk, sin håndtering som bøddel. Men flere tager afstand fra ham, især børnene. Morder. Og det kollektive råd beslutter, at de fremover vil lade en dyrlæge give killingerne en sprøjte.

Kris

Inge-Lise køber alt Kris’ tøj. Han skal se ordentlig ud, hvis han skal følges med hende. I begyndelsen, da de var kærester, protesterede han, syntes, det var en umyndiggørelse, men han har vænnet sig til det. Hvilken skjorte eller T-shirt der passer til hvad, hvilken anledning, om de skal i biografen eller besøge hendes faster Frida i Viborg, eller de skal ud og spise på Jensens Bøfhus.

Når han kommer ud fra badeværelset og har noget forkert på, nej, nej. Ikke den skjorte, tager han fluks en anden på. En anden T-shirt, en anden jakke. Aldrig mere rød cowboyjakke.

Ben

Ben er den eneste i kollektivet, der har en smule forstand på landbrug, og det er ham, der kommer til at definere det. Han går på Lyngby Landbrugsskole ved Roskilde og bliver uddannet på akkurat samme måde som alle andre og får det grønne bevis. Han suger til sig, men han vil noget andet. Han er inspireret af N.K. Stokholms biodynamiske landbrug i Dronning Mølle, og han er inspireret af Allan Karisens giftfri gartneri i Slangerup. Stokholm og Allan er praktikere, men de er først og fremmest karismatiske personer.

Ben ligger på knæ og luger gulerødder sammen med Stokholm, de snakker om køer, og Stokholm siger, at køer og træer hører sammen, det rammer Ben i hjertet, og han ved, det er sandt. Allan har lavet forsøg, som viser, at en stærkt gødet hvidkålsplante er mere modtagelig over for sygdom og skadedyr end mindre stærkt gødet hvidkål.

Ben har en forestilling om ikke at lave biodynamisk eller økologisk landbrug, men vende tilbage til en form for land-
brug, som man bedrev i 1950 erne, Med brug af minimale mængder kunstgødning og nul sprøjtegift. Men lige så vigtigt er det at holde fast i den gammeldags røde malkeko og ikke partout avle ensidigt efter bestemte egenskaber, så genmate -rialet forbliver mangeartet.

Og køerne skal ikke fodres for hårdt og kommer derfor til at give mindre mælk end køer, der befinder sig på grænsen af en permanent proteinforgiftning. Til gengæld får Bens køer en bedre sundhed og har nemmere ved at blive med kalv og holder længere.

Der skal fodres med hø og ikke ensilage. Og kalvene skal ikke afhornes, det er for det første dyrplageri, og for det andet ifølge Stokholm en ulykke, for det er gennem hornene, den kosmiske energi trænger ind i dyret.

Det er noget vidtløftigt, men Ben er god til den slags prospekter, der er budgetter fem år frem i tiden. Han kommer selv med 200.000 på det grønne bevis, kollektivet lægger andre 200.000, og Sparekassen for Ringsted og omegn låner ham resten til køb af en gård på 60 tdl, svær midtsjæl-landsjord for 2,75 millioner med far og en af de andre kollektivisters papa som kautionister.

Det er et umage par, Ben med hennafarvet hår og lap på lap på bukserne og sparekassens bestyrelsesformand, godsejer, kammerherre Torben Garth-Gruner. Men Ben breder prospektet med ombygninger, markplaner og udbytte ud foran dem. Han har skitseret et såkaldt syv-mark-skifte og regnet på, udbytte af græs og korn og roer under hensyntagen til non-sprøjtning og minimal brug af kunstgødning, og han har regnet på, hvad de kunne få ud af køerne, 30 køer med opdræt, med en lavere ydelse, men bedre foderoptag og sundhed.

Det tager en halv eftermiddag. Garth-Gruner er fascineret, selv om de politisk tilhører hver sin fløj, vil han, der skal være både råd og plads til det nye, han kan lide foretagsomhed, han kan lide idealister som Ben, og selv om sparekassens direktør er tilbøjelig til at sige nej, bliver det et ja.
Kris. Tvillingerne

Tvillingerne har mæslinger, de koger. De er to år og klynker og kravler rundt i dobbeltsengen i sovekammeret og er ude af sig selv.

Kris har rygende travlt ude, de er i gang med at ensilere, det giver godt, det er fra Noret, men han springer af traktoren, så må det gå, som det bedst kan, og stikker ind for at se, hvordan det står til, og duppe dem med en fugtig klud på panden.

De er spættet med røde blæner og sår over hele kroppen. Inge-Lise har givet dem gazebind om hænderne, for at de ikke skal kradse hul. De sejler rundt. De har bare blebukser på, men de er så feberhede, at man brænder sig på dem.

De sutter på sut, men taber sutten og klynker og kravler op på Kris, og han kan ikke nænne at gå, men der er ikke andet for.

Kris og LR 80

Kris er på landboforeningen og få lavet budgetter, han er i banken og låne penge, han er indkaldt til høring om Noret hos Skov- og Naturstyrelsen. De vil lade det oversvømme og lave yngleplads for fugle. Det er så meget, der er tilbage af det fri liberale erhverv landbruget.

Kris ærgrer sig. Han ville gerne være med til at forandre, til forandring. Han vil spare på sprøjtning, han vil spare på kunstgødning, han vil afgive jord, men så skal han også kompenseres. Det må være til at forstå.

At han ikke holder til hele tiden at have opinionen på nakken. At han skulle være ude på at ødelægge, når det er ham, der kender og passer naturen. Som han er en del af hver dag, årets 365 dage.

Hvis der skal braklægges og tages jord ud af produktionen, så det samlede kvælstofforbrug bliver mindre, må han have den jord et andet sted. Så må han ud at forpagte. Der er en afstemning i bedriften, han har så og så mange dyreenheder svarende til så og så mange tønder land med korn og så og så mange tønder land med grovfoder.

Hans dyr skal have noget at leve af hver dag. Det er hans
førsteprioritet. Resten er til forhandling, det er han med på. Han er ikke sådan en stivstikker, som man vil gøre ham til. Han vil ikke stå udenfor, han vil være lige så meget en del af samfundet som enhver anden. Som fagbevægelsen og de høje herrer i Dansk Industri og miljøfolkene.

Han vil ikke lave spektakel, men han kan blive tvunget til det. Han overvejer at melde sig under fanerne i LR 80. Han er klar over, der skal noget sammenhold til for at råbe politikerne op. Så ikke miljøfolkene løber med det hele.

Ben, gården og Æg

Det går ikke, det går slet, slet ikke. Ben opgiver gården, efter nogle få måneder. Han har ikke skrevet en linje på sin roman i halvandet år, fra han begyndte på landbrugsskole og med kollektivet lagde planer for og købte gården. Han dur ikke til det. Han ville være forfatter og er endt som tyran.

Vibe og Ben får bevilget skilsmisse på Amtsgården i Sorø, og Vibe overtager skødet på bedriften og kører videre med det sammen med sin nye filejs, en bondeknøs fra området, og en tre-fire-fem kollektivister, og Ben vender tilbage til Kris og gården derhjemme.

Men hvad med den lille, det lille vibeæg. Det er en sorg, som endnu ikke har navn, og som Ben ikke ved, hvad betyder eller kommer til at betyde, han ved ikke, hvor stort tabet er for ægget og for ham. Hun kommer aldrig til at hedde andet end Æg.

Æg

Han skulle havde passet på hende og efterlod hende alene. Som en lille bitte prik i hele universet alene,

Han kan ikke engang passe på sig selv.

Møllerejsning

Det er stort, der er mødt helt op imod hundrede mennesker op, der er rejsegilde. Der er nogle fra Glyngøre, nogle fra Nautrup og Harre, og der er også et par morsingboer, det
høres på dialekten. De kender ikke dem alle. Men det er heller ikke et rejsegilde, som det plejer at være, en ny stald nede ved Tom og Berit eller et maskinhus ved Kjeld og Sonja, men Kris og Jeg-kommer-selv-fra-landets vindmølle.

Det er en Nordtank, 55 kW, 20 meter høj.

Det er et hundevejr. Det blæser, og indimellem kommer en byge drivende. Så skinner solen, et par viber flakser over marken, og så kommer der en byge igen. De står og skutter sig, men det her må de se. Der er ikke hændt noget vildere i landsbyen i mange år.

De har sat et lille telt op. Det rusker i det, det blafrer, de må have strammet bardunerne. Der er gratis udskænkning af øl og sodavand og ristede pølser, og den enorme kran løfter møllens hætte op-op-op, hvor Nordtanks montører tager imod og får den mingeleret på plads.

De valgte Nordtank frem for Vestas. Kris kunne bedre lide Nordtank og mente, den var bedst på samme forunderlige måde, som han og Ben som drenge havde ment, at deres David Browne kørte hurtigere end alle andre traktorer i landsbyen.

Ben.Lucy

Ben og Lucy er sammen til en fest, og det var ikke meningen, men så har de ikke passet på, og Lucy er gravid. Der er noget sprut, og der er Doors, og de danser, og det er hundrede år siden, de har hørt Doors, og Jim Morrison går lige ind:

Riders on the storm Riders on the storm Into this house tve Ve born Into this world tve Ve thrown Like a dog whitout a bone An actor out on loan Riders on the storm
Tkeres a killer on the road

His brain is squirmin’ like a toad

Toke a long holiday

Let your children play

Ifyou give the man a ride

Sweetfamily will die

Killer on the road

Og de vil have barnet. De beslutter sig for, at de vil have barnet, og at det er det barn, de aldrig fik. De havde så meget, de skulle nå.

Y

William S. Burroughs ... Yellow man. Yellowproduction.

Børn

Brudte forhold, børn som kolde stjerner.

Far

Far kan ikke få luft på bildækket på færgen, da han og mor skal til København og besøge farbror Jens og tante Anna ... Og han kan ikke klare trapperne op fra bildækket, han hiver efter vejret, og hans stemme bliver tynd og hæs.

Han kan ikke mere synge, som han kunne før. Han havde en fyldig stemme og elskede at synge og kunne altid høres i kirken.

Lucy

Fornemmelsen af, at Lucy kan se lige igennem én. Det føles næsten som en anklage, da hun siger, at Ben og Kris ikke ved, hvad det vil sige ingenting at bestille, ingen plan at have. At være ubekymret og holde til på en trappe. De aner ikke, hvad det vil sige at være sytten og hænge på et gelænder en hel lang eftermiddag og stjæle, hvad man har brug for.

01 og slik og cigaretter.
De aner ikke, hvad det vil sige at kysse. At kysse med en og sige, de er kærester, og samme aften kysse med en anden.

De skulle bare vide: en bred nakke, store næsebor.

Spy ild som en drage ... Hvordan hendes mund glødede.

Ann og far

Ann reder fars hår. Den kæmpe manke, han havde, er blevet tynd, det bølgede er blevet fladt og klistrer til hovedbunden. Håret var brunt, nu er det hvidt.

Hun tager en saks og klipper udhænget over det ene øre og udhænget over det andet øre, og han bukker hovedet frem, og hun klipper ham i nakken og børster og puster håret væk.

Camping

Campingvognen rigges til. Alle fem glæder sig til at komme afsted. Nu, i dag skal det være. Jan, deres karl, har fået de sidste dessiner. Kris sætter sig som den sidste ind i bilen, og Inge-Lise ser sig tilbage over skulderen. Churchill er den eneste, der ikke er edderspændt. Stakkels Churchill, stakkels stakkels Churchill. Inge-Lise må ud og give ham et sidste klem.

Deres bestemmelse er Ebeltoft Strand Camping, De har været der før, og de synes godt om det, og de skal i Djurs Sommerland som sidst.

Og om aftenen, eller hvis det regner, sætter Kris sig med dem alle om sig og læser højt af Laura-bøgerne. De er nået til der, hvor indianerne er på krigsstien i Det lille hus på prcerien, og de synes, far er den bedste i hele verden. De synes, han ligner Charles på en prik, og så er de, Bitten og Alma og Agnes og mor, Mary og Laura og Carrie og Caroline.

Ann

De har ikke fået det hele med. Knuden vokser. Det er det pres, der er, det er den tumor.

Så er det i hende, at hun skal være fortabt. Når hun står ved vasken i køkkenet og skræller kartofler, er det i hende,
når hun vil gøre badeværelset rent, er det i hende. I rimen i ruderne i soveværelset, i den afskallede maling.

Det er det samme, når hun er i mørket i entréen, eller når hun skal i seng, og fyret går i gang, så er det i hende, at hun er blevet en anden. Hun hører ikke mere til. Hun er en den. Den, der kan stå udenfor og se på sig selv.

At ligger der og glo på sig selv som dum. Det er den indvendige maske med jord ud over det hele. Fjer ud over det hele.

Hun har det, som om hun bare bliver dummere og dummere. At hun skal være idiot. At hun kan være så dum, så let gennemskuelig, fortabt. Sort og hvidt, som fylder noget, og slam og horn og skind. Sådan må det ikke være. Når hun får den prikken i hovedbunden, når næsen stopper til. Når hun går i stå, når hun piller sit æg.

Tårnet

Ben debuterer med et brag. Tårnet bliver sammenlignet med Johannes V. Jensens Kongens Fald om Christian II og hans tjener i fangenskabet på Sønderborg Slot, Mikkel Thøgersen, den skruppeløse løgner og morder med videre ... Indianeren og MissMolly ogjimjim og Bell i ruinerne af det, der engang var et slot, tårnet etc., er ikke skruppeløse løgnere og mordere, Nej, det er for sproget, Johs, V. og hans Kongens Fald trækkes frem. Ben er en exceptionel sprogkunstner, og forestillingen om med romanen at genrejse ruinen giver mening. Litteraturforskeren Marianne Ping Huang taler om, at Bens tekst ikke bliver til gennem tilføjelse af sætninger i enden, men opstår så at sige indefra i syntaksen. Hun fremhæver kreaturligheden i værket, at værket som sådan er en bastard, og hun slutter sin artikel af med at sige, at værket på én gang opfører sig møgbille og skarabæ.

Syrenerne blomstrer Syrener i ruinen
Det er stort. Poul Borum mener ikke, han har læst noget morsommere siden Jens August Schade, og Kunstfonden honorerer forfatteren med Det treårige legat ... Men Ben er om muligt mere på spanden end nogensinde og får ikke et nyt verdensbillede foræret sådan overnight. Han får ikke en identitet som forfatter, men befinder sig som altid et sted ude i The far outs.

Graham. Efternøler

En efternøler. Endelig en dreng. De er alle lykkelige for drengen, han skal rigtig forkæles og kommer til at hedde Graham, opkaldt efter Kim Larsens Graham.

Så lille og nuser han er. Ligger og holder om Kris’ langfinger, sutter på sin sut.

Sutten vipper op og ned, og det er så sødt, synes Agnes og Alma. Og det er så sødt, at han holder om fars finger, synes Bitten, Og mor har tårer i øjnene.

Af udmattelse og en ubegribelig lykke.

De må huske ikke at presse drengen til at blive landmand. Inge-Lise insisterer, og Kris siger også ja, de må huske ikke at presse på, men der er noget i ham, der ikke uden videre siger ja, der er et lille håb om, at Graham en dag skal overtage. Hvis der ikke er en af tøserne, der finder en landmand,

Ann skulle have stået fadder, de havde håbet til det sidste, men Ann kan ingenting. Hun er på plejehjem og sidder ubevægelig og ryger den ene cigaret efter den anden. Hun ikke engang blinker med øjnene, men stirrer kun tomt frem for sig.

Hun ryger cigaretter, men glemmer den, hun lige har tændt, og den brænder, og asken bliver længere og længere, og gløden brænder sig ind i hendes fingre, uden hun reagerer. Åh, det gør så ondt at se hendes sår,

Matt. 21,5

Se, din Konge kommer til dig, sagtmodigt, ridende på et Asen, et Trældyrs Føl.
Inge-Lise. Bitten

Inge-Lise og Bitten og farmor er til tvillingernes gymnastik-opvisning i Duruphallen. De er så søde i deres gymnastiktøj og rigtig dygtige. Let på tå. Men Inge-Lise savner, at Kris er med. Det er de fleste andre børns fædre. Det er det samme til skole-hjem-samtalerne, så ville det være rart at have sin mand og børnenes far med.

Det betyder noget for pigerne, også mere, end man skulle tro. Selv om Bitten aldrig kunne finde på at beklage sig over noget eller nogen. Hun har en stærkt udviklet retfærdighedssans, også når som i forbindelse med skole-hjem-samtalerne det ikke er til hendes fordel.

Hun ved, far gerne ville, men han har alt for meget om ørerne, for der er altid noget. At få vejet grise til den næste levering, at få dækket ensilagen af, eller det er på høje tid at få kørt gylle, tanken er ved at løbe over.

Ben.Lucy

De kan ikke blive enige. Lucy vil, den lille skal hedde Rosin, men Ben kalder hende Min g. Ming er bare en lyd, men det er den helt rigtige lyd,

1990. Kris

For Kris er gården og dens rutiner hverdag. Det er definitivt. Dag for dag, år ind og år ud. Rutiner og udvikling følges ad, mens Ben når som helst stikker af igen. Han rejste til Israel med Vibe for at skrive på sin store roman, han fik det grønne bevis og købte gård og ville lave økologisk landbrug, inden der overhovedet fandtes noget økologisk landbrug. Ben kopierede landbruget derhjemme, som det så ud i 1950erne, men han blev hurtigt træt af det og ville bare skrive.

Mens Kris og Inge-Lise og børnene vokser sammen og bliver ét, én krop. De har bål i haven oppe ved lysthuset eller nede i Mamrelund, og de laver snobrød, og de har bål og rister pølser og laver bagte kartofler indpakket i stanniol, de bager
pandekager. Og Graham følger med rundt i barnevognen og er alles kæledægge.

Og de tager på campingtur til Als, og de skal i Legoland og Givskud Løvepark, og om aftenen, eller når det regner, læser Kris videre i Laurabøgerne, de er nået til Den lange vinter, og det er næsten for spændende. Familien Ingalls sulter, og Laura og far fabrikerer briketter af strå, og far finder det hemmelige rum med hvede hos Almanzos bror Royal. Bitten er lysvågen, Agnes' øjenlåg bliver tunge, og Alma falder i søvn på Inge-Lises skød. Det er langt over sengetid, men de er på ferie, de kan gøre, som de vil.
Jeg falder hele tiden ned i det hul, der blev tilbage efter konkursen

The great revelation had never come. The great prevelation perhaps never did come. Instead there were little daily miracles, illuminations, matches struck unexpectedly in the dark. Virginia Woolf

Som barn forstår man alt, man er endnu ikke korrumperet af nogen realisme.

Josefine Klougart

Grå sting

af regn

Der er noget vind eller forsvind over mejetærskere på en søndag, der er noget vind eller forsvind over halmpressere, der kører til langt ud på natten.

Der er noget vind eller forsvind over tilflytterne ham-og-bende med rådgivningsfirmaet Kloden, som leger herremænd og får klasket sorte glaserede tegl op på alle gårdens tre længer. Der er noget vind eller forsvind over løverne på hver sin sokkel på hver sin side af indkørslen, der er noget vind eller og forsvind over den Nissan offroader, de drøner rundt ind. Der er noget vind eller forsvind over hvidmalede gærder og rideheste.
Der er noget vind eller forsvind over det nye rensningsanlæg, der er noget vind eller forsvind over den sammenstyrtede plantage for enden af Jens Thorstensens markvej. Det, er noget vind eller forsvind over campingpladsens lukkede skodder, der er noget vind eller forsvind over Visti, der raser med motorsaven i Kris' læhegn, som må væk for at give plads til større maskiner, når Visti i forvejen har hele bjerge af brænde.

Der er noget vind eller forsvind over det ved Katten, konen er gået fra ham, taget synker sammen, de tomme flasker står opmarcheret på gulvet, komfuret er fedtet til.

Der er noget vind eller forsvind over loppemarkeder og garnudsalg og afsyrede møbler, der er noget vind eller forsvind over ham, Ben har døbt Pluto, som påstår, han har papirer på at være psykopat.

Der er noget vind eller forsvind over minkfarmen, der er noget vind eller forsvind over hende, der laver zoneterapi på Kris pga. den soven i benet efter diskusprolaps og spørger, hvad det dog er, han gør ved sine kønsorganer.

*

Vores gårds ruin har været latent til stede som en mulighed, som for alt i verden måtte afværges. Måske fordi vi, efter far gik ned med ryggen og hans mantra åh, det er så fortvivlet, reelt levede på randen af katastrofe.

Jeg har en hel stak bøger, hvor jeg har haft fat i undergangsstemningen. Jeg har iscenesat storhed og forfald, tegnet og fortalt om vores gård og vores landsby og kirken og kirkegården, jeg har været helt oppe at køre.

Jeg har forudskikket ruinen i flere af mine bøger. I Nåden, hvor dyrene, kreaturer og svin slås ned på grund af en epidemisk sygdom, mund- og klovsyge eller kogalskab, som på det tidspunkt især hærgede i England, og hvor hele besætninger blev aflivet og begravet i massegrave. Nåden ender med, at faren og hans dreng lever i apati et fremmed sted.
I Tårnet og Revolutionær bor hovedpersonerne, de fire bastarder, JimJim og Bell og MissMolly og Indianeren i to ruiner på samme matrikel, men i forskellige tider. Den ene ruin er det stuehus, som omkring 1975 står alene tilbage, efter stalden brændte, og mere end et halvt hundrede slagtesvin indebrændte, og ejerne, de gamle Poulsens, solgte og kom på alderdomshjem. Den anden ruin er ruinerne af et slot, hvor kun tårnet står tilbage efter samfundets sammenbrud. En dystopi i stort udtræk.

I Sildedagsfolkene, som foregår i Sønderjylland i dagene op til afstemningen i 1920 om at blive dansk eller tysk, er sammenbruddet tematiseret dels i skikkelse af en død dansk soldat i tysk tjeneste, som går igen som et spøgelse, og som iagttager sin bror og far kaldet Den sidste tusindårige og ellers for det meste sidder ensom i krybben hos hestene og undrer sig over dybet i deres øjne og aer dem på mulen, dels i skikkelse af Den sidste tusindåriges mord på en tysk soldat, som i modsætningen til hans egen søn er kommet hjem fra krigen med livet i behold.

Endelig er gården By og hest i den grad et usundt sted at vokse op. Brødrene bor sammen i en by, og der fortælles om, hvordan de sammen har myrdet en bilist på den rasteplads, som grænser op til deres marker, og der fortælles om den yngste brors ulykke. Hvordan han er blevet et lig i levende live og ikke kan gøre andet end ligge i en seng og muligvis har nogle fantastiske planer om at redde verden fra al ondskab.

Digtsamlingen Jeg har ventet er på mange måder også en dystopi. Amerikadrømmene og altings selvfølgelighed, fra Kris overtog gården omk. 1975, er blevet erstattet af brølende traktorer og skygger af død og væltede lader. Af tørre host, ulægelige sår og død.

Og jeg selv befinder mig i digtene i en tåge. Jeg har været væk, alt for længe, i byen et sted, og har ligget på en briks, som Freud selv og Lacan ville have frydet sig over. Alt, hvad jeg har kendt, forekommer fremmed, ofte også direkte fjendtligt.
Svejseøjne

Under aften: uvejrsskyer

Hegnenes lange spark mod himlen

Min bror har svejseøjne, han bærer solbriller inden døre

Og læsser ensilage med gummiged

Han siger, han efter operationen har lært

At tage den lidt med ro

Jeg tør ikke bruge et ord

Jeg tør ikke bruge et ord som inderlighed og løgn Jeg tør ikke måbe

Hvor der mangler et hegn, står landskabet uventet nøgent Væk fra hovedvejen: parabolantenner

Smedejernsskulpturer og fodterapeuter på iværksætterydelse I nedlagte landbrug

Det er dem, der er tilbage, der overskrider grænser Og bliver moderne

Plantagerne braser sammen, men det er ikke personlig ment Rastepladsens øde, svimmelhed

Jeg vil ringe til mine børn, men kan ikke huske nummeret Blodige vattamponer og en helt ny færøtrøje I en container

Bag hegnet en ruin, jeg ikke før har set
Kampestenene fra den væltede lade

Først tror jeg, det er mig, der er noget galt med, at jeg har

mistet

Evnen til at orientere mig

Så opdager jeg kampestenene fra den væltede lade Kure ned over marken

Dagene er uendelige, en traktor kører frem Diseldampe flimrer om luftindtaget, guldsmede standset

lodret

Over kanalens langsomt glidende strøm Min bror er konkurrencepløjer

Han peger på en lampe og siger, den lyser, fordi siloen er tom Vi taler om staldsystemer, hans planer for ombygning Bindestald versus løsdrift Han siger, han da regner med at få mere kvote

På trapperne den grønne kjole

Træerne glimter af regn

Vejen er rød afblade i bilernes lygter

Min søster i døren, stum og bleg og frysende

Flere fugle sætter sig

Et fly lander med fyrre års forsinkelse

Hver gang jeg er tilbage, er der nyt
Grå sting af regn

Jeg begriber ikke, det kunne komme så vidt

Med en pakke under armen, umanerlig fremmed

Ankler og håndled omvundet med gaze

Fortæller min søster i én sætning om et langt liv hos Ford i

Århus

Kalve skydes ned ved fødslen

Landbrugets braklægningsordning overvåget per satellit EU-teknokratiets stratenrøvere siger, det er et nyt spring fremad

Grå sting af regn

Sammenpakkede presenninger, øer af cement
Annoncer

i,

PIGUP&KO

Kadaverkappe

kvalitetsplast og solid gribering

Kadaverkapper har altid haft den fordel, at de er billigere end mange andre løsninger. Samtidig er de meget effektive - så længe de bliver anvendt korrekt. Desværre går mange kadaverkapper meget let i stykker, særlig fordi griberingen er for skrøbelig.

Derfor har vi taget sagen i egen hånd og udviklet en kadaverkappe med ekstra solid gribering. Den nye kadaverkappe minimerer smitterisikoen, men husk, kadaverkappen skal placeres på en fast bund, her anbefaler vi beton-spalter.
LØGISMOSE

ØKOLOGISK

LET

MÆLK

dansk mælk fra fritgående køer

ANBEFALET AF DYRENES BESKYTTELSE

Kan man smage frihed? Det mener vi. Vores holdning er, at dyr, der lever med adgang til det fri, spiser naturligt foder og trives godt, er med til at skabe fødevarer, der smager bedre. Derfor arbejder vi også for, at alle vores produkter skal afspejle den holdning.

Det betyder for eksempel, at køerne kan gå ude hele sommeren på de grønne danske marker, med højt til himlen og masser af plads til at græsse på. Og når køerne har brug for ly for regn, blæst og kulde, er der god plads i stalden og ved foderbordet. Det betyder også, at de tyrekalve, der fødes, ikke aflives ved fødslen.

Resultatet er velsmagende mejerihåndværk - dét er smagen af frihed.
Walt Slade

COWBOY BLAD

Walt Slade ... Et nådesløst dødsstød ... måtte sættes indfor at nedkæmpe al den terror, blodige vold og de grusomme mord, som en intelligent og iskold slyngel anvendte for at hindre bygningen af en ny livsnødvendig jernbane gennem Det vilde Vestem Det konstaterede Walt Slade straks ved sin ankomst til Oresta, hvor velkomsten bestod af en forrygende kugleregn. Men Texas-rangernes bedste og hurtigst skydende mand opdagede også, at mange andre farer lurede som lumske dæmoner på prærien og i bjergene. Han kastede sig med krum hals ud i kampen mod en af de snedigste, smar-teste, intelligenteste og grusomste banditter, han nogensinde havde været oppe mod. Det blev til en fantastisk duel, ikke alene på kugler, men også på skarpe hjerner, hvis vid krydsedes som blanke kårdeklinger ...

Alle mand af huse

1990. En kikkertoperation

Der sker ikke så meget i de år. Mellem kobber- og sølvbryllup. Bitten bliver student, Agnes og Alma klarer sig godt, Graham bliver forkælet af alle.

Kroppen begynder at værke. Kris har ondt i ryggen, det er alt for tidligt, men han skåner ikke sig selv, han går foran, og Inge-Lise har noget mave-historie.

Kris får en diskusprolaps bare sådan bang, men heldigvis er han mindre medtaget end far, lægerne er blevet dygtigere. Han får en kikkertoperation og genoptræning, og selv
om han er plaget, og benet kramper om natten, passer han så nogenlunde sit arbejde.

Han klager aldrig.

Far

Far kan ikke tåle, hvis der er tændt et stearinlys i stuen, det tager ilten, og ved advent og juleaften må de bruge kunstigt lys, og Ben er irriteret. Han vil for fanden da vel, børnene skal opleve jul, og til jul hører levende lys. Han forstår ikke, hvorfor far ikke fortrækker til et andet rum.

Hvorfor han skal tage al opmærksomhed og ligge der og lide.

Murens fald 1

Det er ikke mere end et par måneder siden, Berlinmuren faldt. Men det har ikke rigtig betydet noget for Kris og Inge-Lise. De er ikke med til festen, hvor muren del for del bliver smadret med en forhammer, og unge østtyskere kravler op på og over muren ved Brandenburger Tor. De går helt amok ... Og det bliver udlagt som Vestens endegyldige sejr over kommunismen.

... Ingen, hverken i øst eller vest, gider høre den tjekkiske præsident, Vaclev Havels, advarsler om i de tidligere kommunistlande ukritisk at overtage Vestens forbrugersamfund og holde fast i værdierne, holde fast i humanismen. Men det er akkurat det modsatte, der sker, det er den stærkeste, ret plus en god del nationalisme, der vinder. Og intelligentsiaen står tilbage lammet og illusionsløs. Enhver kritik er ophørt, enhver utopi blæst i stumper og stykker, allerede inden den når tegnebrættet.

Ben siger pis mig i øret. Han hidser sig helt vildt op, og mor beder ham dæmpe sig lidt og tale ordentligt.

Kris. Ben

Kris og Ben mødes på den interimistiske p-plads på marken til åbent hus på kvæggården I/S Hedegaard i Voldby mellem
Viborg og Århus. Man kan sidde på en halmballe i laden og forsyne sig med kaffe og kage betalt af det hollandske firma, der har inviteret til seancen sammen med I/S Hedelund. Der er sat en storskærm op, hvor man kan se en malkerobot i funktion, men Kris og Ben er ikke overbevist. Kan koerne overhovedet finde ud af det.

I/S Hedelund har 400 sortbrogede køer, som kan gå ind og ud af stalden, som de vil, og som selv skal søge robotten lokket til af en foderautomat, som via en chip på koen er koblet til en pc, som fortæller, hvor meget kraftfoder den, afhængig af hvor den er i laktationen, skal have.

Den enkelte ko kan søge foderautomaten alle de gange, den vil, men den går forgæves, hvis den har været der og fået sin afmålte portion, og malkerobotten holder sig væk.

Er det fremtiden? Eller skal man hellere ansætte en ukrainer til at malke, det er der flere, der gør. Ukrainerne er dygtige, og Kris overvejer. I/S Hedelund har valgt en anden vej og udnytter den avancerede teknologi til det yderste, men der er ikke langt fra storhed til fald, ikke engang et år senere går I/S Hedelund nedenom og hjem, Køerne fik yverbetændelse, den ene efter den anden, dyrlægeregningerne blev større og større, og mere og mere mælk måtte holdes tilbage fra mejeriet og hældes i kloakken på grund af alle de køer, der var på penicillin.

Murens fald 2

Det sjoveste ved Murens fald er, at Jens Thorstensen giver brokker fra muren væk. I steder for at fare helt til Berlin og hente et relikvie kan man tage for sig i svinget hos Jens Thorstensen. Et primitivt skilt fortæller, at det er

HER

Det vil sige, murbrokkerne har ingenting med Berlinmuren at gøre, men kommer fra Jens Thorstensens gamle hønsehus, som han har givet en gang spraymaling og væltet... Men det
er ikke sådan så lige til at se forskel på den ægte og den uægte vare,

A

Alle mand af huse ... Hvis koerne en aften, og den slags sker altid om aftenen, bryder ud af indhegningen og går i kornet, må de alle hjælpe til og få dem ind igen. Inge-Lise er skræmt og udstyrer sig med en lang kæp, men Bitten og tvillingerne går på med krum hals, det hører sig til, ellers ville det ikke være rigtig sommer.

A

Arbejde ... Ben arbejder som en vanvittig. Han tåler ikke at se nogen ligge i haven og nyde det og måske trække ind i skyggen af det store mirabelletræ og spise en let frokost. Han bliver ude af sig selv og raser videre ved sin skrivemaskine. Han skriver godt, Sildedagsfolkene, han ved, det er et helt nyt sprog, enkelt og poetisk hverdagsligt og inspirereret af den franske debutant Jean Rouaud og hans Ærens mark.

Sildedagsfolkene foregår i et geografisk afgrænset område, med lave gårde omkring Tønder, med Første Verdenskrig og Genforeningen 1920 som ramme.

Ben er en belastning for sine omgivelser. Æg og Ming holder sig klogeligt væk, far tåler ingen forstyrrelse. Han er som én stor eksplosion.

Far

Bronzesværdet med det fine filigran, som kunne være en gave fra en høvding i Varna ved Sortehavet til en høvding, som holdt hof her på deres jord, og som hænger ved fars hovedgærde i mors og hans soveværelse, har vakt Nationalmuseets interesse, hvem der end har givet dem et praj, far påstår, han ikke kan finde det.

Det er mange år siden, han har set det sværd, det lå i den gamle dragkiste i den pæne stue, men dragkisten blev solgt til en antikvitetshandler, og antikvitetshandleren er død og borte.
Ben er helt stolt af ham. At han kunne holde på en hemmelighed og lyve Nationalmuseet lige op i ansigtet. De skulle ikke komme for godt i gang.

Bitten

Bitten serverer nede på Pinen Kro fredag og lørdag aften. Hun er dygtig, hun tjener sine egne penge og klarer sig fint i gymnasiet. Hun er rar rar rar, og om ikke ret lang tid kommer Inge-Lise og Kris til at hilse på hendes søde kæreste, Thomas.

Thomas er rødhåret og har ansigtet fuldt af fregner og falder til i familien med det samme. Han er kommis i Rema 1000 i Nykøbing, og mor handler fra da af kun i Rema 1000,

Kris. Ben

Ben og Æg og Bing er hjemme hos farmor, og Kris og Inge-Lise og tvillingerne og Graham kommer også. De skal spille 500, det kan de finde ud af alle sammen. Det er længe siden, alt for længe siden, de har været samlet, fætre og kusiner. Kun synd, Bitten ikke er med.

Agnes vinder og vinder, Graham følger ikke ordentligt med, han koncentrerer sig ikke om det, mens Æg og Ming, som Ben ville have været, er helt oppe i det røde felt. Æg smider kortene fra sig og styrter ud, hun har tabt, hun tåler ikke at tabe.

Ben er overrasket over, at der er en snert af bitterhed i Kris stemme, da han ved kaffen siger, at Ben altid vandt, og at Kris’ derfor aldrig ville spille noget. Hverken kort eller noget. Matador, aldrig.

Ben vidste ikke, det havde været forbundet med smerte, at Kris ikke ville spille, og at det var på grund af Bens fanatisme, men han siger ikke noget, han lader den hænge i luften og beundrer Æg og Mings kampgejst.

Bitten

Bitten bliver student. Kris kan næsten ikke være i sig selv af stolthed. Til dimissionsfesten har han butterfly på, det har
han aldrig haft før, og han kan ikke huske, han nogensinde har givet nogen en langstilket rose før,

Inge-Lise har høje hæle og er i en kort slidset nederdel og en let skindjakke, og Bitten synes, de måler sig med hvem som helst.

Frem gennem røgen

Frem gennem røgen; mændene i silhuet

De lange forke som lanser

Først sent hen på natten stilner uvejret af

Og røgdykkerne trænger igennem og redder ansigtet ud

Lidt efter lidt

Far forsvinder lidt efter lidt, det er meget sørgeligt, der er snart ikke er mere af ham tilbage. Idan er blevet så tynd, ansigtet så indfaldent, og det kraftige hår, han engang havde, er blevet hvidt og tyndt. Han ligger mest med lukkede øjne, men når han åbner dem og ser op på en, er der i dem ingen levekraft. Han er sørgmodig, der er ingenting tilbage af ham, der kørte ræs, ham, der havde en drøm om at køre Formel i, men det har været der, det er en trøst. Han bliver ikke mere end halvfjerds.

Ben holder Ann og sin mor i hånden og kigger ned på den blomstersmykkede kiste, afjord er du kommet, til jord skal du blive, og afjord skal du igen opstå. Ben ved, det er en lettelse for mor, og at hun vil blive en fin dame, og hun vil rejse, når hun ikke mere har far at passe. Hun vil besøge Fødselskir-ken i Betlehem og Gravkirken i Jerusalem, og hun vil foretage en rejse i Martin Luthers fodspor og besøge Amish-folket i Canada ...

Ann er utrøstelig.
Ben. Petra

Pludselig sidder hun der over for Ben og Ming i toget og læser Søren Kierkegaards Enten - Eller. Hun har en sjov hue på, en baret og bærer briller og Ben kan ikke vare sig for at spørge, hvad det er, hun læser, og hvad hun skal bruge det til. Hun læser teologi, hun vil være præst.

Der er tændt et lys, hun går lige ind i Ben. Hun hedder Petra. Men de er allerede forbi Høje Taastrup og ruller ind på Hovedbanegården. Petra skal finde Assistensen, og Ming ved akkurat, hvilken bus der kører derud, og Petra er overvældet, og de skilles under uret.

Kris

Kris har armen i gips. Han har fået revet et ledbånd over og skal forholde sig i ro. Men han er ved at malke, og gipsen går i opløsning og må fornyes og går i opløsning igen. Fordi han ikke kan holde sig i ro. Fordi der ikke er tid til det, og fordi han er så sej.

Men Inge-Lise ryster på hovedet ad ham. Hun ved ikke hvad det er, han skal bevise. Hun synes, han hellere skulle tage med hende og aflægge mormor besøg. Det skylder han hende, men han har ikke tid, han kan ikke lade karlen Frank stå med det hele.

Bitten. Thomas

De byder Thomas velkommen i familien, det lyder mere formelt, end det er, men Bitten ville gerne, de tog pænt tøj på, og at der blev gjort noget ud af maden. De får tarteletter med hønsekød og ærter og asparges, Kris’ livret, som forret, kalvesteg til hovedret og is til dessert. De kan lide Thomas med det samme, han er både morsingbo og rødhåret, dem har de ikke for mange af i familien, og ikke for fin til at snakke dialekt.

Petra

Ben får brev fra Petra. Hun har fået hans adresse på Gyldendal. Ben havde fortalt, han var forfatter, så det var nemt nok
at støve ham op. Hun vil gerne se ham, hvis han har lyst. Ben skal alligevel til Århus og læse op i Huset, og der er gensynsglæde, og ilden i Ben flammer op.

Senere på aftenen spørger Petra, hvordan Ben har det med korset. Han kommer til kort, hans svar er ufyldestgørende, det er det stadig her 20 år senere, det plager ham, men Petra følger ikke op på det, men trods den store aldersforskel, seksten år, bliver de glade for hinanden, der er noget dyrebart i deres møde, som de må tage vare på.

Camping

Sverige. Her hersker venlighed. Huse af træ er venlige, de er malede. Den tresporede vej, de kører ad, bygger på tillid. De skal køre langt, men de har god tid og tager det i etaper. Her er fri camping, det eneste, der mangler, er Bitten, som skal på cykeltur Fyn rundt med sin kæreste, Thomas.

Lige så snart de har passeret Hallandsåsen, har de en fornemmelse af, at det her land er uendeligt. Vånern ligger forude. Lille skat. Og de vil kigge på helleristninger på vejen. Kris bugserer campingvognen ned i en forladt grusgrav, og tvillingerne og Graham har på et øjeblik samlet brænde til et bål. De koger vand til kaffe på en primus, og de laver mad, koger kartofler til kartoffelsalat på primus og steger pølser og laver snobrød over gløderne fra bålet.

Senere i den lyse aften, efter de har rejst Grahams tipi, og tvillingerne fnisende har lukket sig inde i campingvognen, går de, bare de to, Inge-Lise og Kris, op langs en elv og finder bæverstokke, tynde og tykke, man kan se bæverens tænder i træet, og man undres over, hvordan de kan dæmme op for et vandløb og lave en kunstig sø og bygge deres hule med indgang under vandet. Det er deres mesterskab, den enkelte bæverstok den perfekte byggeklods.

Klokken er snart elleve og det bliver ved med at være lyst. De er nærmere polarcirklen og midnatssol. Og de sætter sig på et af bæverens væltede træer, med elven fossende under sig, og de mærker noget bliver til i dem. En uendelig kærlighed.
Tvillingerne fniser stadig i campingvognen, og Kris og Inge-Lise siger godnat, han skal sove sammen med Graham i tipien, hun i campingvognen med tøserne.

Overgrænsen

De kommer over grænsen ind i Norge, der står kun et skilt i vejkanten, hvor der står Norge, og det er det. De undrer sig over, at der ikke er mere, hverken en tolder eller bom eller noget, før var det Sverige, nu Norge ... Kris bakker for at se efter en ekstra gang og kommer tilbage til Sverige, og der er ikke mere, og han kører frem og over grænsen og kommer til Norge og bakker og kommer til Sverige etc. etc. Han er overstadig, og tvillingerne og Graham og Inge-Lise råber Pjat-hovede.

Store pjathoved.

I Frederiksstad installerer de sig på en rigtig campingplads med strøm og vand. De trænger grundigt til et bad, og de skal have vasket tøj, og i det hele taget bliver det rart med lidt komfort. I morgen skal de se ruinen af fæstningsanlægget højt oppe over byen.

Ann

Ann er tilbage i plejecentret, som det hedder, men hvorfor center ... Engang hed det hvilehjem, og det er netop ordet hjem, der mangler, en understregning af det hjemlige. Mor kunne ikke holde til at passe hende mere, selv om der kom hjælp morgen og aften, selv om hun nødigt slap hende, så kunne hun ikke mere ... Det er forfærdeligt, de ikke har andre tilbud, Ann er så ung, men hun ved måske ikke engang, hvor hun er. Men hun gør modstand. Hun tager sig til hovedet og siger den der forfærdelige halvkvalte lyd. Mor tror, det er, fordi Ann ikke vil, og presser sig selv og får det endnu værre med hovedet og hovedpinen.
D

11992 er det 100 år siden, Charles Darwin døde. Det fejres med et Darwin-år, hvor, med Dea Trier Mørchs ord, nødvendigheden af at skaffe stadig øget afsætning af produkterne jager bourgeoisiet ud over hele jordkloden. Et svineri ude af kontrol,

D

Demens ... Inge-Lise er utilfreds med forholdene på pleje-hjemmet. Hun mener, og de andre, der arbejder på gulvet med hende, at al den registrering for længst har taget overhånd, der er ingen tid til de gamle. Politikerne, der vil have kontrol med hvert minut, hver enkelt i personalet bruger på hver enkelt beboer, aner ikke en disse om, hvad det vil sige at vaske en ældre borger bagi. Men det værste er næsten, og det får Inge-Lises stemme til at dirre, at den nye leder ikke kender hver enkelt ældre, men bruger al sin tid på kontoret.

D

Dialekt ... Det er modsætningsfyldt. Gården er der også, når Ben ikke er der. Børnene bliver store, en ny medhjælper, andre køer, andre afgrøder. En ny Deutz.

Det er der, Ben bliver fremmed, hans forestilling om gården står stille, uden for udviklingen. Selv sproget skifter ansigt. Kris tager ved lære af Inge-Lise og fjernsynet og ikke mindst børnene, mens den dialekt, som Ben taler, de ord, han bruger, de vendinger, han holder sig til, forekommer antikverede.

Han snakker dialekt med Kris og Inge-Lise og fætter Kjeld og flere endnu, mor. Men han lægger mærke til, at Kris ikke mere kalder en kostald for nøs, men slet og ret kostald, og hvor Ben bruger ordet knippe, bruger Kris ordet balle. Bens er et dødt sprog og minder i og for sig om det, de kalder en ralt. Der er en ralt imellem i et kuld grise, nemlig den utrivelige pattegris med sodeksem og snue og i det hele taget. Ordet ralt.

Og hvad angår Thomas, Den blå flamme, som Ben af
uransalige årsager kalder ham, så snakker han godt nok mor-singbosk, men farvet af alle mulige andre impulser, skole, tv etc.

E

Erindring .,. Kris husker, hvordan det var lørdag middag ved bordet i køkkenet. Under det, der i Radioavisen hed noteringen, skulle de være helt stille. Der var noget andagtsfuldt over det, når nyhedsoplæseren nåede til afregningen for æg fra Dansk Andels Ægeksport, som kun blev matchet, når de søndag formiddag klokken ti tændte for radioen for at høre Højmessen fra domkirken i København.

F

Kris og Bitten kigger i Bittens oldefars fotoalbum. Farfar og Kris’ faster og farbror Jens poserer på gårdspladsen med en snemand med halstørklæde og høj hat og gulerodsnæse og koksøjne og et par kviste som arme. Bitten synes, hun kan genkende farfar med det langagtige hoved og stort hår, men faster og farbror Jens ved hun kun, hvem er, fordi farfar er med på billedet, og fordi Kris siger, det er dem.

Kris ved ikke, hvem der har taget billedet, faster og farbror Jens var ivrige fotografer, men de er jo selv med. Det kan være, det er deres karl Pie, som de kalder ham, der har trykket på udløseren.

Endnu et billede af oldefar og præmietyren fra dyrskuet.

Gulnede fotos. Opstillinger, et af oldemor og faster ved det lange tapetserbord i haven, et med oldefar og Musse med jumben, et af farfar og faster og oldemor og oldefar og Pie i græsset i Mamrelund. Og han holder den i ringen i næsen og får den til at strække hals, så den rigtig præsenterer sig.

Kris kender alle billederne. Selv om han ikke var født endnu, har han en hel fortælling om hvert enkelt. Det er gruppebilleder, undtagelsesvis et portræt. Som her farbror Jens med studenterhue, men det er så taget ved fotograf.

Bitten blader, og her på næste side et billede af farfars
kusine Eva på ferie fra Nørre Sundby med det dækkelam, hun var så glad for og gav flaske flere gange hver dag, og her et med Eva og feriedrengen Ernst, som hørte til det danske mindretal i Sydslesvig, og som kom hvert år for at lære, hvad det ville sige at være dansk. De holder hinanden i hånden, det er så sødt.

F

Frihed ... Ben æder sin frihed op, mens Kris gør, som man forventer. Ben kan aldrig få nok, mens Kris nøjes med det, der er. Men de er fælles om at arbejde som ind i helvede. Som om det var det eneste, der havde værdi.

F

Frihed ... Kris og Ben aner ikke, hvad det vil sige at gå i forretninger, At der er butikker, og at man kan gå ind ad en dør og ikke nødvendigvis vælge det første det bedste, men at man kan se på de mønstre og forskellige kvaliteter, for eksempel af et badeforhæng eller en badevægt, eller hvad det er, at prøve den ene jakke og prøve den anden og snurre rundt, og at de slet ikke behøver at købe den ene eller anden jakke, men køber noget helt andet end det, man troede, man kom efter. En ny skjorte eller et par knickers. Men dén frihed aner de ingenting om.

Ann

Sådan må vi tro, mor forestiller sig Ann. Til hest, overjordisk strunk, med cigaret i cigaretrør, røde negle og læbestift og dueblåt på øjnene. Ann rummer det hele, alle modsætningerne, alt det, der trak i hende fra alle sider.

F

Fuchsia ... Jesu Kristi bloddråbe,

G

De samme gener.
Verdens gamle lyd

Verdens gamle lyd. Når det er den, man hører rumle på hospitalet, I gangene, når de nærmer sig med deres vogne. Selvkørende vogne med hvinende jernhjul. Det er vel en slags tipvogne, som dem i tørvemosen, dem i brunkulslejrene. Hvem der nu skrives på listen. Hvordan det går til. Pibende, slidte aksler, hvinende hjul.

Først far, så Ann, Mor kan ikke bære mere. At Ann, hendes datter, skulle dø først, før hende. Det er meningsløst. Det kan Gud ikke være bekendt.

Ann

Det sker ikke, men det gør det, Ann er ikke mere ved bevidsthed. De sidder hos hende. Kris og Inge-Lise og Bitten og Ben, mor holder hendes hånd. Inge-Lise rejser sig og fugter en klud og dupper hendes tørre læber.

Nu bliver hun taget fra dem. Men hun har lidt længe nok.

Ann. Som hun kunne le. Hun lo, kastede sig frem og rettede sig op og klaskede sig på lårene og lo, til hun ikke kunne få vejret, og de måtte banke hende på ryggen.

Hun trækker vejret, men hver indånding og udånding er en kamp. Hendes hoved er blevet så lille. Lillebitte og indsunkent og gulnet. Det er længe siden, hun har haft åbnet øjnene.

Om hun vidste, de var der før. Mor talte til hende, og hun åbnede øjnene, men de vidste ikke, om der var genkendelse i dem. Det var i forgårs.

Indimellem kommer der en sygeplejerske ind og kigger til Ann og spørger, om de mangler noget. Men de mangler ikke noget og ser på hinanden, men nej. Men dagene løber sammen. Så tager Bitten og Ben med mor hjem for at få noget søvn. Men de er alt for vågne og sidder i køkkenet, og Ben skræller en appelsin og deler imellem dem. De får sovet og afløser om morgenen. Kris og Inge-Lise har våget over hende hele natten og af og til væde t hendes læber, men de kan ikke sige, om hun har vidst, de sad hos hende. Kris skal hjem og
sove lidt, karlen Jeff tager sig af dyrene, men Inge-Lise skal på arbejde, men hun er stærk,

Ann

Men nu er de enige om at blive hos hende, nu må hun slippe. Det byder de hende, næsten som det var en viljesakt at dø.

Ann

Alt har en stund, og hver en ting under himlen sin ,.. En tid til at fødes og en tid til at dø. En tid til at plante og en tid til at rydde ...En tid til at græde og en tid til...

Synge med Jakob Knudsen

Lysvæld bag ved Lysvæld i Himlen ind Did, hvorfra den kommer nu. Morgenens Vind Ret som om det ånded af Lyset ud -Oh, du milde Fader, min Skaber, Gud

Ingenting bliver det samme som før.

Libe dich

En krans fra Herr Krankel med et bånd med inskriptionen Libe dich.

Mor. Farmor

Kris med familie og Ben og for første gang Petra på besøg hos mor/farmor. Der er højt humør, de leger Lille mis og Slå med aviser. Bitten og Thomas og tvillingerne og Graham og Inge-Lise og Petra og farmor ... Men Kris og Ben må opgive at være med. De har ondt i ryggen og ligger ved siden af hinanden på gulvet og ler, når Bitten klasker avisen i hovedet på Thomas, fordi Thomas igen har sat sig, før han har sagt et navn.
Gammel Estrup

Det er søndag, og de skal på tur. Kris vil, de skal se noget, men synes, de bliver alt for hurtigt færdige med det. Inge-Lise sakker bagud, tvillingerne fniser og fjaser, kun Bitten tager del i festen og det endda kun halvhjertet.

De er til traktortræf ved Kongens Bro, på landbrugsmuseum på Gammel Estrup, i Kongenshus Mindepark. Inge-Lise kommer langt bagefter med Graham i klapvognen. Hun er irriteret og kan godt forstå, hvorfor børnene ikke orker mere af alle Gammel Estrups støvede vogne. En stivvogn, en charabanc og en jumbe at køre i byen med. En brandsprøjte. Kris og Inge-Lise er på kollisionskurs, og som sædvanlig er det Kris, der trækker sig og styrer bagefter de andre mod ishuset.

Slut med vognene, ikke flere arbejdsredskaber, ingen hakkelsesmaskine, intet tærskeværk. Selv om Kris netop havde glædet sig til at vise plejl og tærskeværk, så børnene kunne få en ide om, hvilken kolossal udvikling der havde været på de få år.

Kris. Inge-Lise

Kris får en ny diskusprolaps og bliver opereret, og Inge-Lise nyder i fulde drag at have ham for sig selv. Uden arbejdet eller dyrlægen eller inseminøren trækker ham væk fra hende. Han ligger ned og kan ikke andet, og når han skal ud at tisse eller insisterer på at komme ud at sidde op og spise sammen med de andre, går det i sneglefart.

De har tid til at holde i hånd og nyde det, og de har tid til at huske hændelser fra fortiden. Deres første udlandstur i Maskotten, og hvordan de helt sikkert lavede Graham i teltet i det frygtelige uvejr uden for Krakow. Det tordnede, det var, så det sang, og lynene brækkede og brækkede og oplyste pladsen. Og de husker tvillingernes fødsel, og hvor overrasket alle inklusive jordemoren var over, at der var tvillinger.

Og de har tid til at planlægge, hvor de skal tage hen på sommerferie i år, og beslutter hvad mormor skal have i
fødselsdagsgave, og er stadig overraskede over, hvor hurtig Bitten er blevet voksen, en lille voksen, og at hun er den, Inge-Lise normalt tager beslutninger sammen med. For eksempel hvordan det ny havebord skal være rundt, og hvilken ny voks-dug der passer til. Om det skal være den blå eller den røde med mønster som Karolinekoen ... Hun får tårer i øjnene og klemmer Kris’ hånd og siger, det bare er så længe siden, de har snakket sammen.

Fyld ham med morfin, og han bliver blid og medgørlig.

Ben

Ben og Petra er til gudstjeneste i en baptistkirke i Jerusalem og er med til at bede for en ung kvinde, som den følgende dag skal til Iran og missionere og udbrede budskabet om, at Herren er blevet kød. Men af alle steder Iran, det muslimske præstedømme, det gør et voldsomt indtryk, men det er hun blevet kaldet til. Og de modtager Herrens velsignelse.

Og i Gravkirken tænder Ben et lys for de døde, og han beder til, at far og Ann i himlen skal være sammen med de gamle, farfar med et træ i ryggen og mel i håret og de lange bryn og farmor med ret ryg og faster med al sin fart. Og han beder til, at vinbjergsneglenes slimspor på skræppebladene under gavlen tørrer ind, og at et sidste suk forplanter sig med vinden til bladene tilbage til sneglen til følehornene, så de kan finde vej gennem mulmet til evigt liv og lys.

Kris

Kris er til møde i sin Erfa-gruppe, De er fem kvægbønder, som mødes én gang i efteråret og én gang i foråret, inden køerne kommer på græs. Det er udbytterigt. Enten er fodringskonsulenten med, eller også er Svend, dyrlægen, som tager udfordringen med sundhedsforhold. I dag er det regnskabskonsulenten, og de er klar over, at der, for at der kommer økonomi i det, skal effektiviseres. Man kan ikke producere sig ud af en rentetung økonomi, nu skal Kris og de andre have mere ud af hver enkelt ko, hver enkelt bås i stalden. Det
hedder dækningsbidrag, og dækningsbidraget er ifølge banken ikke stort nok hos Kris,

Kris har prøvet med krydsningsfrodighed, han har prøvet med stribeafgræsning og helsæds- og majsensilage, men så er der en i Erfa-gruppen, der er begyndt at give køerne ren urea i ensilagen. Det skulle give en lidt højere ydelse, og ifølge fagbladet Kvæg er der signifikans for et ikke ubetydeligt merudbytte.

Ann

Ann lever i dem. Hun er altid den, der mangler. De tæller til tre, de var tre, og nu er de to. Men hun er i dem. Men de savner hende helt forfærdeligt. I hverdagen, selvfølgelig, men især ved højtiderne, jul og påske og pinse, og ved alle fødselsdagene. Det er mærkeligt at tænke på, synes Inge-Lise, at børnene ikke skal lære hende at kende, at le med hende, hun havde en smittende latter.

Familien betyder alt.

Kris

Kris vil have, det skal kunne betale sig at arbejde. Og er der noget, Kris gør, så er det arbejde. Det er det, han har forstand på, det er det, han kan, og han er overbevist om, at han og alle i landbruget arbejder mere end alle andre i samfundet.

Der er en forkælelse, som han ikke kan andet end blive gal over. Han er sikker på, at der i landbruget bliver arbejdet mere end inden for nogen anden branche. Der er for mange der nasser på samfundet.

Der er alt for mange, der ikke ved, hvordan man bruger en skovl, hvordan man bruger en kost. Som aldrig har prøvet at feje spindelvæv ned eller sidde på en traktor til længe efter mørkets frembrud. Så man lærer, hvad det vil sige at stole på sig selv.
Kris

Men det er sådan, man må se på det, at der altid har været en drøm om det gode liv, om forandring, at det skulle blive godt. En ny begyndelse. Selv i den mest elendige hytte, den faldefærdige, hvor taget er blæst halvt af udhuset, hvor de kalkede mure ikke har set en kalkbørste de sidste mange år, har der været en drøm. En mand og en kvinde, børn. En drøm om fremtiden.

Her har børnene skullet gå i skole fra, de har samlet deres sager, pakket tasken og stavret af og siddet en hel lang dag i klasseværelset og haft dansk og regning og geografi, og her har de skullet komme hjem til igen.

Det er sådan, man må se på det, og det er sådan, Kris ser på det. Det er det, han pludselig kan blive bange for, at det skal blive sådan hos dem. At taget skal blæse af og ikke finde på plads igen. At han ikke har tiden til at få kalket, ikke mere blik for det. Han skal komme til at mangle det overskud. Når han om natten drømmer om dyrene, at de ikke bliver passet. At der ligger døde imellem på den kolde cement. Døde køer. Han kan ikke overkomme det.

Men sådan er det heldigvis ikke, sådan må det aldrig blive. Det skal være godt, der skal ikke være noget at sige ham på. Alt er passet, alt er fejet og rent. Dyrene har vand og foder, de har det godt, de ligger tørt og godt i deres båse. Der er ikke en eneste kalv, der døjer med maven, ikke en eneste, der har noget på lungerne.

Det er sådan, det skal være.

Men han er træt. Han begynder at blive træt. Når klokken er blevet halv otte, inden han kommer ind og får sin aftensmad, og han dratter i søvn foran fjernsynet, og hans kaffe står og bliver kold, og han er ude igen, står bøjet over en svejsesøms blammerlys i maskinhuset til halv elleve, og det er den svejsesøm, der rødglødende borer sig vej i ham, når han endelig er i seng.

Men det er det mareridt, han vågner af. At han ikke får det gjort. At der ligger de døde dyr for enden af vognhuset og
venter på at blive hentet af dødedyrsfabrikken. At han ikke kan overkomme det. Han magter det ikke. Der er flere af koerne, der har aborteret. De præmature kalve har ikke kræfter til at bryde fosterhinden. De ligger og svømmer i fostervand, trækker vejret med lukkede øjne, det er det blinde, med de der lange mørke vipper.

Det er det, han har set en morgen, da han var dreng og kom i stalden for at muge ud. Det var bare én abort, nu er den mangedoblet og fylder det hele. Alting.

I

Ifølge Ben betyder Indre Mission fællesskab. Han har arvet det sentimentale fra far og ser troen i deres lille menighed som inderlig, af hjertet ren.

Selv om han gør oprør mod alt, enhver autoritet, forbliver Indre Mission det samme. Han ser på det på samme måde som den svenske forfatter Per Oluf Enquist, at der er et revolutionært element i den svenske pietistiske pendant.

Da far gik ned med ryggen, da hverdagen blev uoverkommelig, kom onkel Arnt til dem og hjalp. Han kom hver gang og forsømte det derhjemme.

Han kom, da nr. 21 fik kalv og sparkede mor, da den skulle malkes. Han kom allerede den samme formiddag og trak af med den og befriede mor en lille smule fra det nedværdigende i at være kvinde i mandetøj og udføre mandearbejde og blive beskidt som en mand og lade sig sparke som en mand.

Det er til at tude over, Ben sidder og tuder nu igen 30 år efter. Men man kan sige, at uden Indre Mission var de ikke kommet igennem de år, fra far gik ned, til Kris var gammel nok og kunne overtage.

I

Det er en industri ... På en gård med 500 køer produceres der en million liter mælk om året, svarende til 10.000 liter pr ko. Det er en industri, men tag ikke fejl af det: Køerne har det godt, de er lavet til det. De har en vomkapacitet, som gør,
at de kan æde meget mere, end de kunne før om dage, og de har yver, som ikke hænger og slasker, I generation efter generation er der avlet på de bedste tyre og de bedste køer. Det er smukke dyr, blanke sortbrogede, ensartede og smukke.

I

Integritet ... Kris har aldrig tænkt stort nok. Det er hans natur at være påpasselig. Og at konkurrere med andre om, hvem der er størst og bedst, ligger ham fjernt. Sådan er han ikke. Man kunne tro, han var forsagt, men han er bare beskeden og gør ikke unødigt væsen af sig. Han har en ubrydelig integritet.

I

Iskias ... Kris ser slidt ud. Hans ene ben sover, det bruser i det helt nede fra tæerne og op i låret, ligesom når man ryster en sodavand. Det kommer fra ryggen, iskiasnerven er i klemme.

J

De har alle en liderlighed efter jord, alle bønder i hele landet. Det presser priserne op til langt over, hvad den kan forrente.

Ann

Kris har en drøm, hvor Ann lever. Hvor de undrer sig over, hun er rask. Hun sidder på kontor og er fin, hun ryger cigaretter og er hjemme på weekend. De sidder ved det lange tapetserbord i haven, det er søndag, de har deres pæne tøj på. De får kylling, som de så tit får søndag, for at gøre lidt ekstra ud af det, og til efterret skal de have fuglereder, portionsan-rettet, syltet fersken på marengsbund med flødeskum på toppen. Ann kommer ud inde fra huset, Ann, hun skulle være syg, hun skulle dø. Det er sært, hun er ikke syg, hun kommer fra køkkenet og har pyntet fuglerederne med en klat gelé og små paraplyer. Ben er oppe at køre over et eller andet, han er spillegal og er midt i et spil kroket med sig selv og taber underkæben og forstår ikke, hvad der sker. Ben ser på Kris,
Kris ser på mor, men mor hjælper uanfægtet Ann med at sende fuglerederne rundt. Som om hun aldrig har været syg.

Det mærkelige er, at Ben fortæller, han har haft en drøm akkurat magen til. Han var helt oppe at køre over et eller andet fodbold og tabte underkæben og så over på Kris og forstod ikke, hvad det var, der skete, men mor hjalp uanfægtet Ann med at sende isasietter rundt. De skulle have citronfromage til dessert, ikke fuglerederne som hos Kris. Det var den eneste forskel, der var.

Oh, shit

Æsel ogjoshua kommer til verden, der er kun 10 måneder imeU lem, men forholdet går i stykker, Petra flygter med et barn under hver arm.	„	m	m

SHIT, SHIT, SHIT!

Den onde

Petra mener, Ben er besat af den onde og vil tage børnene fra hende, og den eneste måde, hun kan slippe afsted med dem på, er ved ingenting at sige, før hun allerede med kommunens hjælp har et andet sted at bo.

Ben

Ben er ikke rigtig klog.

Kris. Agnes

Tvillingerne har været til fest på gymnasiet i Nykøbing, Alma har ringet, Agnes er blevet alt for fuld. Kris kører over for at hente dem og husker en aften i Alkmar i Holland, da han var med landbrugsskolen på studietur. Han savnede Inge-Lise og hang ud på en bar med et par af de andre fra holdet og blev umanerlig fuld af noget tykt belgisk øl. Og han husker, hvordan han stod og brækkede sig ud over rækværket på en af byens utallige broer over en af byens utallige kanaler, han husker, hvordan loftet drejede rundt, da han kom i seng. Og loftet drejede, og han havde det så skidt og var ude at brække
sig på wc og lovede sig selv, at han aldrig mere ville være så fuld.

Han har holdt sit løfte, indtil den dag købmanden kom og fortalte, at han skulle skilles og ville drikke hjernen ud. Kris holdt ham ved selskab den hele nat. Han krængede vrangen ud på sig selv og lå hen over wc et og var stadig fuld, da han uden at have sovet gik ud i stalden for at malke,

Agnes

Kris siger til Inge-Lise, at det er sært, det altid er Agnes, hvis noget går galt. Hun er lidt af en ulykkesfugl, og de må passe særlig godt på hende.

K

Kokain ... Det er, som om der pludselig er banet en snehvid vej direkte til hjernen.

K

Konkurrencementalitet... Kris har ikke den gave at være et konkurrencemenneske. Han er lige ved at blive sat af.

Ben

Han er lige ved at tro på, han er besat af den onde ... Han ser ned ad sig selv og mærker, hvordan det strammer til om hans fødder, og at de udvikles til klove, og han mærker, der bryder horn frem i panden på ham, og hans irisser bliver gule med bare en sort streg som pupil på tværs, og han bræger som en buk. For satan, han er den onde selv.

Han er træt af hele tiden at skulle præsentere en ny kæreste, Én to tre fire fem. Efter Lucy, Vibe og efter Vibe Lucy igen og Petra etc. At han ikke kan falde til som mand.

Mamrelund

De gamle ege. De to står strunkt, de andre to er halvt væltede, og den ene udhulet, så et barn kan sidde i hullet, og det er en rede.
Oaks o/Mamre

Kanalen baner sig vej forbi, og fjordens blå vand breder sig ud. Så stille her er ved aftenstid. Det er næsten til at græde over, så stille og så smukt.

Det trænger dybt ind i en, og man kommer aldrig fra det igen.

Kris og Ben

De har altid været klar over det, men aldrig nævnt det for hinanden. De har ikke præcis det ord, der skal til. Men en dag vil det komme, og de vil vide, det er det. Akkurat det ord.

... Og det vil være beslægtet med farmors særlige blik på det tonede foto på farfars skrivebord og med smørblomster og padderokker i det Mamrelund, der altid minder dem om hende.

Der er imellem dem altid noget mere end det, vi hver især kan se, som for eksempel at de uden nogen sinde at have talt om det mente, der boede en mus ved roden af de gamle træer.

At der bag forhænget er et ekstra liv,

Ben. Kathrine

Ben og Kathrine er forfattere. De mødes ved et seminar på Nordens Folkhogskola Biskops-Arno en halv times kørsel fra Arlanda Lufthavn, Stockholm. De drikker sprut og bliver meget fulde. Kathrine har en ide om, at en romance altid begynder med, at man betror sig til den anden om det absolut vigtigste i ens liv, men at man skal have en masse sprut for at nå derhen. Hendes foredrag handler om hendes storrygende mors depression og hendes excentriske mands spisevægring og evne til at manipulere, chokere, dominere såvel sit private liv som sit offentlige.

Bens foredrag handler om Æg og Ming, og at de hader hinanden så meget, det er umuligt at bringe dem til fornuft. De har haft så mange dejlige ture sammen. Til Jukkasjårvi ved Kiruna i Lapland, hvor de lavede hver sin blomsterkrans af
engblommer og fik Ben til at forevige dem foran en 1600-tals kirke af tømmerstokke, og ind i Norge ved Riksgrånsen, hvor de var overbevist om at finde bjørnespor, og hele vejen ned fra Narvik via Trondheim og den enorme Nidarosdomen til Oslo og se Edvard Munchs Skriket. Eller turen til Auschwitz, hvor de begge brød sammen og holdt om og trøstede hinanden, og til Krakow for at se Leonardo da Vincis Damen med hermelinen og til klostret Jasna Gora for sammen med tusindvis af polakker at se Den sorte Madonna etc. etc.

Og han fortæller, hvordan de hårdtarbejdende minearbejdere og rengøringskoner, gigtplagede og med stive lemmer, som bodsgang en for en kravler på deres knæ på det kolde stengulv rundt om madonnaen.

Ben og Kathrine ligger og lytter til isen, der bryder, der, præcist den morgen i begyndelsen af april. Det knalder syngende, som himlens harpestrenge, som Martin A. Hansen skriver om i Løgneren, at så kommer foråret og hvad så. Kommer så Oluf, og hvad gør Anne-Marie, Hun har været ham utro med den knald af en ingeniør, og Johannes Vig, som det hele handler om, kan ikke vare sig for ikke selv at være hemmeligt forelsket i hende, men uha, så går han til Rigmor, fruen på Næsset, som allerede er, hvad man må forstå som en falden kvinde, og tager hende med på sneppejagt i stedet.

I

En familieidyl... De er samlet hos mor, som de er ved højtiderne, første juledag og i påsken og pinsen. Kris og Inge-Lise og børn og Ben og Æsel og Joshua.

De mangler kun Æg og Ming.

Efter maden tager de på kirkegården. Det gør de altid. Har altid gjort. De kører op til deres kirke, som de siger.

De skal en tur på kirkegården.

Vig Kirke er som alle de andre landsbykirker. En hvidkalket kirke af tilhuggede kvadersten og et monumentalt tårn. En stejl rødbrun stige op til tårnet til ringeren. Kirkegård omkranset af kirkegårdsmur og lægivende træer og med gru-
sede stier og grønne plæner og små haver og familiegravsteder med både bedste- og oldeforældre. Lågen knirker.

Men der er mange sløjfede gravsteder. Det er det første, de ser. At der er blevet så sært øde.

De står lidt ved hver enkelt af deres grave. Ved fasters grav, ved farfars grav og ved fars og Anns. Mor går ind og nipper nogle visne blade af buksbommen ved Anns sten. Så fjerner hun det nummer, som graveren insisterer på, hvert enkelt gravsted skal have.

Mor vil have orden, hun vil ikke have noget så grimt som et nummer på Anns grav.

Graham

Graham hviler som Kris i sig selv. Man lægger ikke mærke til ham. Æsel og Joshua hænger på ham, og han nyder det og vil hellere være sammen med dem end sidde med ved et kedeligt kaffebord og spise boller. Han har ikke noget at udsætte på nogen, men han foretrækker sine små fætre. Han er selv et stort barn og har farten til fælles med farfar og farbror Jens og Kris og Ben, men det er/var kun Graham og Ben og farbror Jens, der kører/kørte virkelig beskidt.

Ben får taget sit kørekort for at køre for stærkt, og det er heldigt for alle parter. Han er ikke bare farlig for sig selv, han er til fare for andre. Han kører gerne 170, når forholdene er til det. Han kører om natten fra København til Ringkøbing og klarer turen på under tre timer, men så står han også på speederen hele vejen. Er der nogen i hans spor forude, blinker han i god tid, så de kan komme væk, og han sprøjter forbi.

Kris og Graham bygger en gokart, og Graham kører stærkt. Han kører fra den asfalterede vej og ned ad deres grusvej for fulde høvl, og først lige inden det gamle kampestenssatte vognhus tager han noget af farten og kommer rundt. Gruset sprøjter til siden, han er vanvittig og vanvittig skrap til at køre gokart.
M

Mareridt ♦.. Der står en vogn lavt i vinden med de sidste roer. Det er deres vogn, de arbejder. Det er manden og den gamle og kvinden og drengen. En bil holder ind på vejen. To mænd i mørke uniformer står ud og bevæger sig over mod dem. De bærer en tung kasse imellem sig. De snakker sammen, de ved, hvad de gør.

Det er om dagen.

Manden og den gamle og kvinden og drengen standser arbejdet og går pludselig i hver sin retning væk fra vognen.

Drengen ser op på kvinden: Kan vi ikke arbejde så?

Han spørger: Findes der fugle?

Mændene anbringer de røde stænger med dynamit under vognen. De er omhyggelige med det, det er vigtigt. De ryger en cigaret.

Drengen og kvinden står omme for enden af huset og ser på, de venter. Det foregår meget langsomt. Eksplosionen når dem med lydens forsinkelse, og fuglene falder fra himlen som tunge tørv efter regn.

M

Millionerne, Dyrskuet er et show i store maskiner. Hvad man er i stand til, hvor stort det kan blive. Hvor mange af hvad som helst man kan få. Hvor beavyt, hvor mildt sagt svimlende, hvor mange millioner, hvor meget den koster sådan én, hvor mange gårdsammenlægninger skal der til, hvor mange køer, 300, 400, 500. Ikke som Kris og hans snoldede 150.

M

Mumle mumle mumle mumle ...

Mor

Ben er hjemme hos mor ... Han sover længe, han lå og læste det meste af natten, og hører hende indimellem komme forbi vinduet, og han tænker, så hurtig hun er.

Kris er ved at sætte noget indhegning i stand, han har år
efter år sine kælvekvier gående her ... De sidder alle tre i udestuen og får kaffe og hjemmebagte boller og kringle.

Mor er glad for at have dem hos sig, og at de har tid til at snakke. Hun synes, de aldrig før har siddet sådan, bare de tre. Hun tænker, det er de drenge, hun aldrig har vidst, hun havde. Og hun ved ikke, hvordan hun skal få det sagt.

De ved endnu ikke, konkursen kommer, de føler sig løftede, men når nu de kigger tilbage, er det, som om katastrofen altid har ligget som en skygge over dem ... Fars elendighed og hans stakkels opslidte krop var der som en blivende trussel.

Gul iris. Sort pupil

Kathrine kan ikke glemme Ben, at hun har været sammen med en med gul iris og sort pupil. Han fylder hendes drømme etc., og hendes mand kommer til at virke så fattig sammenlignet med denne buk.

Årtusindskiftet

Årtusindskiftet, alle flosklers moder ... Det er den samme fortælling som ved Murens fald. Det er den samme smagløse fejring af os selv. Årtusindskiftet skal blive indgangen til et nyt tusindårsrige.

Der er ingen ende på, hvor gode vi er, hvilke sejre vi vil opnå, hvor megen komfort... Vi vil få robotter til at lave alt det sure, så vi i fred kan gå i hundene eller hænge ud ved en pøl på et hotel i Thailand eller bestige et bjerg ... Men Kris og Inge-Lise kommer ikke rigtig med på vognen, for dem er der ikke så meget at fejre, det har de som bønder været sat uden for fællesskabet for længe til. De vinder ikke noget, de har det, som om de er Danmarks svar på østtyskerne, eller ossierne, som de kaldes, og de tror ikke mere på løfter,

0

Once in a lifetime.
o

Overvågningssamfundet. De har et øje på hver finger. Der er ikke et dyr i stalden, som ikke er omhyggeligt registret og har et gult øremærke i, et CKR-nummer, og hvis der alligevel er en, der ikke har, Gud nåde og trøst den forsømmelige bonde. Han bliver dyppet i tjære og rullet i fjer. Han får en bøde, så han kan lære det, mand.

Der er noget nekrofilt over det. Døde dyr skal registreres og kunne spores i systemet lige til stanken af skorstensrøgen fra kød- og benmelsfabrikkens kogeri.

Ming

Ming giver Ben en fuck-finger,

Ben og Kathrine

Kathrines mor er død, og Kathrine er sønderknust. Og da Ben samtidig braser sammen i ryggen og ikke kan være med til at bære kisten, er forholdet under pres. Kathrine er tæt knyttet til sin mor, hun er enebarn, med alenemor, hendes far var der ikke for hende, og hun pjækkede fra skole og gik i stedet i skoven med sin hund.

Syrenerne blomstrer Syrener i ruinen

Hun græder ikke mere. Hun står ved det åbne køkkenvindue og ryger en af de cigaretter, hun har liggende i skabet, hun tygger ellers nikotintyggegummi på femte år, hun er hysterisk bange for lungekræft, så hun tager nogle ordentlige drøn af cigaretten og slukker den beslutsomt under vandhanen.

Ben kravler snart mere, end han går. Efter først én operation, som mislykkedes, og så en anden operation, som heller ikke gør den store forskel, han må være tålmodig, så kommer det, lidt efter lidt, og det ved han godt, det kan han se på Kris. Kris nøjedes med en kikkertoperation, Ben bliver skåret op og har efter operationen en 15 centimeter lang kam fra fjerde
hvirvel og op, han er ved at regenerere til dinosaur. Han er på lægeordineret morfin, men passer sit arbejde som rektor på Forfatterskolen.

Tvillingerne

Tvillingerne begynder på universitetet. Alma læser spansk, Agnes kinesisk. De holder begge et sabbatår for at se noget og for at komme til at lære at kende sproget indefra ... Alma tager til Chile, Agnes til Kina. Inge-Lise vænner sig aldrig til, at de er så langt væk. Hun ved ikke, hvad det skal nytte, de kunne lige så godt bo hjemme altid. Så ved man da, hvor man har dem.

Kris er ikke mindre bekymret, men han er mest af alt stolt af og overrasket over, hvor meget børnene kan i forhold til, hvad han og Ben kunne, da de var unge. Alma og Agnes har altid været frimodige, hvor han og Ben var knugede, så snart de kom hjemmefra.

Dronningen

Bitten bliver aldrig færdig med mor og fars bryllupsbillede på dækketøjsskabet i stuen. Mor ser så sød ud, hun er en dronning, dagens midtpunkt. Churchill ville aldrig kunne begribe, hvilken forandring der er på vej. Man kan ikke se det, eller er der en lille bule på mors mave. Far er nybygger og spejder som altid mod nye horisonter.

Kathrine

Kathrine står ved det åbne vindue og ryger en cigaret. Selv om hun i mange år var storryger, holder hun sært akavet på cigaretten og strammer læberne, som om hun skulle tvinge den ind. Hun inhalerer voldsomt og puster røgen ud i stød. Så tager hun resolut hele pakken og holder den ind under vandhanen.

Hun kan ikke komme sig over morens død. Hun tænker, hun må have en hund og gå i skoven med, og at det kunne hjælpe. Ligesom den hund, hun havde som barn. Når hun
græder, græder hun voldsomt, hendes krop gennemrystes konvulsivisk, og hun hikster og kan ikke få vejret.

Idyller

I Bens digtsamling Idyller de første katastrofiske digte:

Jeg ved alt om døden

Jeg har set dyr dø på alle mulige måder

Når jeg lukker øjnene ser jeg dem ligge

Selvdøde, med de stive lemmer strakt ud fra sig

Oppustede maver sprækkefærdige af minder

Brustne vidtåbne øjne

Af og til ser jeg endnu et dødens hjul

Dreje over mit hoved

*

Traktoren står på land Pumpen raser Som solens søm Lodret gennem slangens kranie Gennem sommerfuglens vinge Borer røret fra pumpen sig ned Lyder drengens kalden Suges glasål fra mudderet Op i pumpens filter Stødes drengens tænder Mod råbets ekko

Jeg forsøger bestandig At komme mig selv til undsætning

*
Jeg giver grisene halm at ligge i

Jeg gør det rigtigt, omstændeligt

Sti for sti, og kan alligevel ikke holde dem rene

Jeg vil hente mere halm

Og mødes af den skarpe lugt af kartofler i laden Sorteringsmaskinen mørk og livagtig som et dyr Kartoflerne ligger i en dynge under halmen Jeg ved hvor de er

De frasorterede, de rådne, som lugter Ligger i en anden mindre dynge til grisene

Min far har været altid

Den store so har hele sin betydning i sig

Den lægger sig på siden

Lægger mælk ned til ungerne

Jeg fylder spanden med kartofler

Men i mellemtiden er feberen kommet

Soen ligger på siden spættet med bladstore

Knuder over yveret

Ungerne er døde, de ligger hårløse

Med en våd plet som et ligklæde

Fra den sidste fordampning

På betonen under sig

Udenfor er verdens ende Min far i skjorteærmer i kornet Under den lammende sol Sorteringsmaskinen virker ikke, forklarer jeg Og han ved, jeg har løjet igen
Bitten

Bitten og Thomas er gravide. Det er naturligvis noget sludder, men det er sådan, det føles, det er de enige om. Bitten kan næsten ikke lade være med at ringe til mor og far, men Thomas vil, de skal være sammen om at fortælle det.

Det sårer Bitten. Det er en helt ny følelse, hun og Thomas har altid været fælles om alting, men det er trods alt hendes krop, og den vil hun have lov til selv at bestemme over. Men hun ringer ikke, hun venter, så de kan følges og være sammen om det.

Bitten

Hvis Bitten er stolt, så er Kris og Inge-Lise det ikke mindre. Hun ser så sød ud, og hvor hun før var en prinsesse, er hun nu en dronning.

Ann

Ann i et rådyrs skikkelse. Det er ude i heden, markerne længst væk fra gården. Hun kommer op nede fra lavningen. Finlemmet og med spidsede øren. Hun lytter, er der fare på færde. I et spring er hun ovre i hegnet.

Mormor og morfar

De er på hospitalet, det blev en pige, hun skal hedde Silke, hun er så spæd og så fin. Det er en gave, de vidste ikke, at en sådan gave fandtes. Det fylder deres hjerte, og Inge-Lise fælder en tåre, og hun får lov at holde, og Kris får lov at holde, men Bittens moderfølelse er stærkest, mælken løber til, og hun bliver helt våd. Hun tillader ikke, at Silke er væk fra hendes bryst mere end et par minutter.

S

Det syge samfund, det er ét stort bedrag, det er til at blive sindssyg af. Et drøn af ingenting.
s

Skrift... Ben: Skulle han ikke være lige så radikal i sin skrift som før.

Du skal ikke...

Kathrine og Ben er lige fulde. De er i Norge, på Lysebu til et nordisk seminar om Jegets status i litteraturen ... Hun bliver jaloux over ingenting, der er virkelig ingenting, hun har et øjeblik følt sig overflødig eller flirtet med en anden, en finne med runde briller og hvalrosskæg, og har ikke styr på noget. Hun er utilregnelig, når hun har drukket, og slår med flad hånd Ben i ansigtet.

Du skal ikke ... Hendes stemme dirrer af ophidselse, og hun giver ham en lussing mere. Det er ikke for sjov. Det er for helvede den totale afklædning.

S

Sukkerkold ... At gå sukkerkold.

S

Igen: storhed ... Al Bens storhed kommer af den gård. Det faktum, at han altid har regnet sig for lidt mere end andre, når han led, og han led meget. Og når han er på, er han mere på end nogen andre, og når det kører derudad for ham, går det altid lidt stærkere end for nogen anden. Han kender livet, han ved alt om markedskræfternes ødelæggende virkning lokalt og på kloden som sådan, han er sunket nedenud af bondestanden og er, ifølge Marx og ham selv, blevet proletariseret, og som proletar har han retten på sin side.

revolutionen kommer fra neden

fra et ophøjet sted

Graham

Graham interesserer sig ikke for køer og kommer aldrig i stalden. Han har ikke brug for at være inde, han er et ude-
menneske. Han får en firehjulet offroader, en ATV Shineray 250 og er væk hele dagen, han kommer og siger ikke noget, men så får de ud af ham, at han har kørt langs stranden hele vejen gennem Harre Nor og forbi Roslev Havn og Hjerk Nor til Ny Mølle,

Han er naturmenneske, uden han nogensinde ville kunne finde på at kalde sig naturmenneske. Det er ikke noget særligt, han kan bare lide at være ude,

Nine Eleven

Det er så ondt, så satans fejt og kalkuleret. Den arabiske verdens undertrykkende regimer og Vestens forelskede fejring af sig selv er anledningen til terrorangrebet på World Trade Centers tvillingetårne 9/11 2001,1 hjertet af New York, i hjertet af det, vi kalder vores civilisation, i hjertet af det kapitalistiske samfunds uhæmmede udnyttelse af enhver ressource på kloden, mennesket inklusive.

Terror er afskyeligt. Krig er afskyeligt.

Men for helvede det er dumt at sidde med en mobiltelefon og glo på alle mulige sjove tjenester og køre rundt i online butikker, som de alligevel ikke har råd til. For helvede det er surt at være født det forkerte sted på det forkerte tidspunkt, troende muslim eller ikke-troende muslim, i Cairo eller Riyadh eller Teheran eller Bagdad eller Damaskus eller Tripoli eller en anden arabisk pis-by ...

Det er så satans uendeligt langt væk fra alting at sidde og pille i en pind eller få blæst hjernen ud med Allah, it’s show-time.Terroren har en årsdag,

ISIS’ voldsregime mange år senere, i 2010 erne, viser det. For der er ikke nogen af dem, der sidder på al verdens rigdom, der gider lette en finger for den, som ingenting har. Nul fremtid.

Z E RO
Katastrofeområde

Vi befinder os i en permanent undtagelsestilstand. Der kunne være udbrudt mund- og klovsyge, eller det er en hidtil ukendt sygdom, en slags byldepest, meget smitsom, dyrene må slås ned og bliver skubbet ned i et kæmpehul af bulldozere og begravet med læssevis afkalk i store fællesgrave.

Gasmasker, hvide beskyttelsesdragter ... Ingen, der har sit liv kært, vover sig derned, og dem, der allerede er dernede, ved det bare ikke endnu.

Det står malet i en mands ansigt i en snavset seng på et hospital med en arm og det halve af hovedet skud af i et over-vågningskamera

Krampe, du træagtige, knep mig

Ildstormen når hele vejen rundt om jorden, Australien og Californien er brændt af, og Grønland, som før var dækket af indlandsisen, ligger nu som jomfrueligt land med birkeris og blanke laks i vandløb,

Ben

Ben er morfinist og bliver fyret som rektor for Forfattersko-len. Det vil sige: Han bliver ikke forlænget ud over de syv år, han allerede har været der, det er ikke en fyring, men det sætter sig i ham som en fyring. Han bliver ved og ved med for sig selv at repetere de uretfærdigheder, der er blevet begået imod ham.

Han bliver paranoid. Han er ærekær og paranoid, ægteskabet går i stykker, kroppen siger fra. Han dør indvendigt ... Han er deform og kommer til at gå med en mærkelig strittende afsnubbet pegefinger, der minder om en dværg.

Mors rejser

Mor rejser med et rejseselskab i tilknytning til Kirkeligt Samfund, Det er en pastor Svane, der er rejseleder, Erik Svane, men mor har ikke udvekslet mange ord med ham. Hun og hendes veninde Margrethe, onkel Arnts søster, er ikke nemme at dirigere rundt med. Kris og Ben morer sig kosteligt, da mor
viser dem en video fra deres rejse til Set. Petersborg, som en anden i rejseselskabet har lavet ... Mens Svane står med en kreds af interesserede om sig og peger ud og fortæller om Vinterpaladset i baggrunden, kommer Margrethe og mor på et tidspunkt, optaget af deres eget, intetanende ind i billedet. Det sker igen og igen. På en af de mange broer over floden Sava, ved Peter- og Paulus-katedralen og ved Opstandelseskirken med dens vidunderligt vulgære løgkupler.

Inge-Lise

Inge-Lise jubilerer. Hun har været på plejehjemmet i 25 år. I ét stræk fra hun var færdig på sygeplejeskolen i Thisted og til nu. Hun bliver fejret, borgmesteren selv er til stede og skærer for af lagkagen. Han dirigerer, og de råber hurra tre gange.

Hun er god til sit arbejde, hun er god ved de gamle og vellidt af de pårørende.

Hun kender dem alle, hun kender deres baggrund og familie, og dem, hun nu har at passe, har måske endda før været en pårørende, søn eller datter, af en af de gamle dengang. Og hun ved, hvor meget det betyder, at hun kan spørge Jette om ham og hende, hvordan det går med lille Mikkel, hvordan det går en nevø eller moster eller mor og far.

Men Inge-Lise mener, at borgmesteren hellere skulle vise sit ansigt en hverdag, så han med egne øjne kunne se, hvor pressede de er. Hvor stærkt de må løbe, og hvor meget mere papirarbejde der er. Alt skal omhyggeligt beskrives, alt skal evalueres. Men Inge-Lise tror ikke på, at der er meget af alt det, hun skriver om borgerne, der bliver læst.

Børnene sejler rundt

Ben bliver revet midtover og hører ikke hjemme nogen af stederne. Han er træt af igen igen at skulle præsentere en ny kæreste for sine børn, det er pinligt, det er så pinligt, akavet etc. De har for fanden ingen relation til den udvalgte kvinde, de har ikke brug for hende, og de ved, hun vil stå i vejen for Bens prioritering af dem. Hun vil beklage sig over dem, hun
synes, at de for længst skulle have været lagt i seng, at de for længst skulle have haft godnathistorie, så hun og Ben kan få lidt alene tid.

Det er helvede på jord at blive trukket i fra alle sider på én gang, han kan ikke administrere det, hun tiltager sig fra begyndelsen alt for megen plads, det vil sige: Han får ikke sagt fra og formår ikke at beskytte sine børn, og allerede efter tre måneder, et halvt år, er alenetiden fucked, han er på røven, og børnene sejler rundt.

Og han ved ikke, hvordan han gør det godt igen.

Det er for sent. Det er for sent til andet end at reparere på det. At ringe til Ming og lægge en ny besked på svareren, at gå i teatret med Æg, tage i skoven med Æsel ogjoshua.

Ann

Ann i en græshoppes skikkelse. Det er ved vandet, luften står lodret sitrende af varme i græsset i læ af hybenbuskene. Græshoppen filer med vingerne, den er en musikus, en højdespringer, En tumling breder vingerne ud og tumler op i luften.

P

De er alle af sted, ikke Ben og drengene, men mor, Kris og Inge-Lise og Bitten og tvillingerne og Graham og Æg og Ming ... De er oppe at se Peter Jensens skulpturpark i Bjergby i Vendsyssel med alle hans vilde dyr lavet af minktråd og haveredskaber og kofangere og hjulkapsler og pandepiader og alt andet, han har haft ved hånden, plus cement.

Hvilket får mor og Kris til at huske pastor Laiers Kristus-skulpturer med lidelsen malet i ansigtet og fluerne sum-mende om det slagteriaffald, han havde fyldt i bugen på den korsfæstede ... Skulpturer af forhåndenværende materialer og cement.

Elefant, slange, løve, kamel, kænguru og to underskønne påfugle. Alle, der ser de dyr, bliver lykkeligt inspirerede.
p

Påskeæg og påskelam og påskeliljer og påskebord,

Graham

Graham kører med de største maskiner. Det er hans lyst. I Danmark er det kun godserne der har så stor en traktor, så stor en plov, så stor en mejetærsker. Så Graham søger en plads på en farm på flere tusinde hektar i Australien. Han er ikke mere end lige blevet 18. Han er ikke bange for noget.

Han befinder sig med den ene af farmerens to sønner langt væk fra gården. De bor i et skur i bushen og kører ræs på deres motorcykler om aftenen.

Jorden er så dårlig, at de radsår kornet. Det er helt vildt, Graham fotograferer maskinerne og dyrelivet. Han fotograferer sin traktor, han fotograferer smuldreharven, han fotograferer såmaskinen. Han fotograferer en kænguru med en unge i sin pung, han fotograferer en wombat, han fotograferer et myrepindsvin, han fotograferer sommerfugle så store som sole. Han fotograferer en emu, han fotograferer de vilde hunde.

Dyrene er ikke bange, de ved ikke, hvad et menneske er, Graham standser traktoren og stiger ud, og de kommer helt tæt på, og de snuser til hans hånd,

Hans motiver er set.

Han er gavmild. Han bruger sin intuition og har ingen anden agenda end at fryse øjeblikket. Han tager billeder af den riflede tørre røde jord og ved ikke, hvad han skal bruge det til. Han er ikke interesseret i engang ude i fremtiden at forbinde sine billeder med en episode eller åh, det var den dag, der skete dit og dat.

Men han er gavmild. Han tænkte ikke på at vise billederne til nogen, men når man ser et af hans fotos, bliver man grebet af noget så banalt som en traktors rat, fordi der er så megen kærlighed til den traktor og det rat. Man bliver grebet af noget så banalt som en kraftoverføringsaksel eller en koala i et træ, fordi der er så megen kærlighed i den kraftoverføringsaksel og den panda.
T

Taberko ... Man regner med, at cirka io % af koerne er det, man kalder taberkøen Det er der ikke noget ondt eller mærkeligt i, sådan er det bare. De kan ikke klare sig i konkurrencen ved foderbordet, og de kan få ømme klove og blive halte og trængt endnu længere tilbage, længere nedad i hierarkiet. Det går ud over ydelsen, der er ikke tilvækst, tværtimod. Koen taber sig, og så står den der og krummer ryg og ser elendig ud.

u

Udklædning ... Inge-Lise og Kris orker først ikke at lave udklædning, de plejer at sidde oppe den halve nat for at få kostumerne klar. Men Bitten siger, at de skal, alle forventer noget særligt, og Inge-Lise har en idé, hvad med nybyggerne. Inge-Lise kan være Caroline med den stærkt hævede fod, efter en tømmerstok, som er Kris, det vil sige Charles, er faldet ned over hende i Det lille hus på prærien,

Graham

En anden dag fotograferer Graham hagl så store som dueæg eller en første grøn spire i den røde jord. De sprøjter mod dyr med flyvemaskine. Det vil sige skadedyr. Der er græshopper så store som gråspurve, hvis de fik lov, kunne de gnave en hel mark af, så der ikke var så meget som et strå tilbage. Det er nogle vilde billeder af flyvemaskinen, når den flyver lavt hen over marken og fyrer giften af gennem en stribe dysser, så der står en sky efter den. Og det er nogle vilde billeder af bushen ovenfra, da Graham får en tur.

Graham tager et billede af den ene af sønnerne i cockpittet på den ene John Deere-mejetærsker med, hold fast, et skærebord på 60 fod. Det er vanvid, men han kører den anden John Deere med samme kapacitet.

Det er så ydmygende

Købmanden og Lizzi går fra hinanden. Lizzi er helt ude af den og kommer til at bo hos Inge-Lise og Kris i de næste tre
uger. De første nætter skiftes Inge-Lise og Kris til at våge over hende, Inge-Lise siger, at de ikke ved, hvad hun kan finde på ... Købmanden er en charmør og har fundet en anden. Det er så ydmygende,

Inge-Lise ofrer sig, sådan vil det altid være. Selv om hun har alt op at gøre med at få det hele til at hænge sammen med arbejde og børn og en mand, der er ved at slide sig selv op, og en mor, som hun forsømmer, kan hun ikke lade Lizzi sejle sin egen sø,

u

Udvidelse, endnu en udvidelse. Endnu en fordobling, fra 120 til 240 køer,

u

Ulv, vildsvin, bæver og bison og urokse ... I den store danske natur. Det kan ikke blive vildere,

u

Uskik,..

Almas baby er for tidligt født og ligger i respirator. Alma er ude af sig selv, Svend, hendes mand, og Inge-Lise prøver at holde modet oppe. Lægerne ved, hvad de gør, de snakker sammen. Det er deres arbejde. Men Kris kan ikke mere. Han kan ikke få det lille væsen med de små bitte hvælvede øjenlåg over de lukkede øjne ud af hovedet. Den lille bitte næse og munden og alle de slanger og ledninger ud og ind af hende .,. At hun skal begynde livet tilkoblet en computer, som er tilkoblet en anden computer, som er del af et verdensomspændende netværk, en aldrig før set ophobning af data.

Lægen Gorm sidder hele tiden og glor ind i sin skærm og klikker med musen og har for længst opgivet at tale med dem, han har glemt dem ... Han har øjensynlig glemt alt om, at Alma og Almas mand, Svend, og Inge-Lise og Kris ... De
er angste og ved ikke, hvad de skal tro og forvente, og der er lige ved at gå panik i dem.

Men det går godt. Efter 14 dage på hospitalet får Alma og Svend deres lille baby med hjem, og efter yderlige 14 dage bliver hun døbt Silja i Vig Kirke.

Graham

Men det, der siger allermest om Graham, er, at han så en ulv længe før nogen anden, før det blev en offentlig ting, en sensation. Han filmede den, da han arbejde på Voulundgård og kørte mejetærsker, og den var ikke særlig bange. Han standsede tærskeværket og steg ned til den. Den var højst 10 meter fra ham. Det var først længe efter, at Bitten tilfældigt så billedet, at det gik op for dem, han havde holdt det for sig selv.

Kris

Betonen strømmer ud af betonkanonens roterende blander og ned ad slisken, som Kris trækker sidelæns, fra den ene yderposition langsomt, langsomt til den anden, så betonen bliver ligelig fordelt, så der er mindre arbejde med skovl. De støber gulv, Kris og svigerfar, til den ny tilbygning til kostalden.

Kris kan alt, mure og støbe gulv og lægge tag på, lave foderbord med glaserede tegl og båse og bokse. Men så mangler han ved fodringen, så mangler han i marken og til at sætte karlen ind i såmaskinens raffinementer, han kan kun være ét sted ad gangen. Det hober sig op.

Han er bagud med såningen, han er bagud med at ensi-lere. Der bliver aldrig tid til at lave finish. De sidste bokse er stadig fyldt med byggematerialer og værktøj, jernbindingen i den fjerneste ende af fodergangen stikker ud og ruster og er kun til at komme galt af sted ved.

Inge-Lise

Inge-Lise er ked af, at hun ikke var der nok for sin mor, da hun havde brug for hende. Da hun ikke mere kunne holde
sin have, som hun før kunne, og hvor det gik hende på, at græsset ikke blev slået, og rosenbuskene ikke beskåret til tiden.

Kris’ familie, Karstens, kom altid i første række. Hun kunne godt synes, at de ikke havde taget hensyn, eller at de bare tog det som en selvfølge, at de kom i første række. Der var altid noget, en komsammen, hvad enten det var fødselsdag eller Ann eller Ben, der var hjemme. Det er klart.

Hun kunne godt blive lidt bitter over det. At hendes nære, mor og søster og søsters børn, ikke blev regnet for lige så meget.

Ann

Ann i skikkelse af en vibes skrig ...

Kris

Det er en sorg, men også til at forstå, at det ikke mere kan lade sig gøre at kombinere familieliv og landbrug. Ingen af børnene vil tage over. Bitten er tøvende, men Thomas siger nej, det vil han under ingen omstændigheder være med til. Og Graham har for længst besluttet, at han ikke vil slave for banken.

Man er for bundet, dyrene skal passes, man kan ikke bare lige tage et par dage fri. Før gik både far og mor og ofte en bedsteforælder hjemme og hjalp hinanden, og børnene var hjemme, indtil de skulle begynde i skole. Det er noget sentimentalt pis, han roder sig ud i, han ved det godt. Inge-Lise og han ville aldrig være kommet ud af det med hinanden, hvis ikke hun havde haft sit eget, og det var ingen dans på roser heller for mor og far og farfar, uf nej.

Klimasynder

Inge-Lise er forfærdet ... Så skal landmændene oveni have det prædikat siddende på sig: at de er klimasyndere. Det er for meget, at der kommer en religiøs dimension ind i det, at man er en synder og skal brænde op i helvede.
Oehlenschlåger

Øko-mejeriet Løgismose sælger sin mælk på en forestilling om frihed: Smagen af frihed ... Den store frihed i den store alnatur jf, Oehlenschlåger s

Du stiger•, skjønne Sol/ Fra Bjerg og Hav,

Og kalder Alnaturen varm til Liv

Er vi dumme eller for længst knockoutet af lignende reklame-fis fra den store forbrugerfest. Økologi eller ej.

Næste generation

Hvad gør man, når man er ung. Når man tilhører den næste generation og ingen politisk magt har ... Man indretter sig med det ene ben i motionscentret i Roslev og det andet i prærieindianernes bisonjagt og svedehytte. Med det ene ben kæmpe klimakampen og med det andet tage på studierejse til Kenya for at se, hvordan deres landbrug ser ud, og være fanget i en gang verdensomspændende humbug.

Inge-Lise

Inge-Lise og tvillingerne er på besøg hos mor og mormor i hendes ny beskyttede bolig i Struer. Mormor snakker om sig selv, om at vaske sig i koldt vand. At køre en våd klud rundt i ansigtet. At blive rusket, nevet i armen, være fortumlet. Og tisse i sengen og blive skældt ud og få at vide, man er en gris. At lugte af tis. At gå rundt og kunne lugte sig selv og vide, det er tis, man lugter af. At have Jesus i sit hjerte og lugte af tis. Det er ubærligt. Hvis de bare havde nået at tale sammen, da der endnu var tid.

Ben

Ikke at være nogen, ikke at have en depression, ikke lugte af tobak, ikke slå sig selv oven i hovedet eller være samfundet til last.
Kris. Silke

Kris bliver aldrig træt af at have Silke på tre klatrende på sig, når han får sig slænget på sofaen med benene oppe og en pude i nakken, og tvet er tændt. Børnebørn er en lykke.

2010. Kris. Farmor

Kris er faldet igennem loftet i grisenes udslusningsstald. Han er landet på ryggen og ligger en time og jamrer, inden han kravler ind i seng. Al luft er slået ud af ham og, viser det sig, han har et par trykkede ribben, men lungerne er ikke punkterede.

Her ligger han og jamrer og er banket helt ned under gulvbrædderne, men så er det, som om farmor har hørt ham, det er som et åndepust gennem væggen bag ham, han kan ikke beskrive det anderledes, og det gør mindre ondt, og han bliver roligere.

Der er mindst to timer, til Inge-Lise kommer hjem, men han er roligere nu. Han klarer sig. Farmor er ham nær.
I--2017

Jeg falder hele tiden ned i det hul, der blev tilbage efter konkursen

All the people are dancing

Lou Reed & The Velvet Underground

Krydsfelt

1. Hør, det er lærken

Kris glæder sig til at få besøg. Han er ikke egentlig nervøs, det undrer ham. Ikke sådan, at den manglende nervøsitet når helt frem i bevidstheden. Det er mere en kropslig fornemmelse. Han er vant til at bruge sin krop. Han er stærk uden at være knokkelstærk. Han er langtfra et muskelbundt. Men han er udholdende, han er til det lange seje træk ... Se ham.

Han har gode knogler og stærke sener.

Han er halvskaldet, men langhåret ud over ørerne og har det samme fuldskæg, som han altid har haft. Som trommeslageren på Creedence-plakaten på hans værelse for mere end 40
år siden. Inge-Lise har aldrig set ham uden skæg, det er hende umuligt at forestille sig andet.

Det er skørt: 40 år ... Da onkel Arnt og farbror Jens var 60, syntes han, de var gamle, de var på en måde uden for rækkevidde, man kunne ikke se på dem, hvad de tænkte, hvad der foregik inde i hovedet på dem, når man tog dem i et ubevogtet øjeblik. Og nu er det ham selv, der er 60, og nu er det Æsel og Joshua, der kigger på ham og ikke begriber, hvad der foregår inde i hans hoved.

Han synes selv, han er frisk. Kroppen er slidt, men han er lige frisk i hovedet og har nemmere ved at le ... Sådan som Ann kunne le

En grøn, KrtMsas-arbejdsjakke, bukser af en ubestemmelig farve pga. svejsesod og olie, det er sjældent, man ser ham i andet end et par træsko. Gummistøvler giver ham sure tæer.

... Kris venter. Han er utålmodig, så er han måske alligevel nervøs. Bens skrivehold fra højskolen kommer. Ben sagde, han regnede med, de ville være fremme klokken fem, klokken er snart halv seks.

De skal se en helt almindelig gård. De skal i stalden og i laden og maskinhuset, og Kris og Ben vil fortælle dem, hvad de ser.

Byfolk ved nemlig ingenting om, hvad der sker ude på landet, tæt på naturen. Byfolk ser den ene gård efter den anden, firlængede gårde, og de ser dem sådan, som de var for flere årtier siden. De ser en idyl, de ved ikke, alle de gårde er ude af drift.

At de er opgivet. Det var ikke mere lønsomt at køre med

det.

Byfolk ser en idyl ... Og i næste øjeblik slår det dem, at naturen lider. De kan ikke se naturen, for de ved ikke, hvad de skal kigge efter ... Er viben kommet.

Hør, det er lærken ...

De når ikke at se noget, når de endelig er ude af byen, de suser
forbi. De ved ikke, hvad de skal kigge efter, de ved ikke, hvad en ensilagestak er, men de har læst om forurening, og de køber økologisk og har deres på det tørre. De tror, de er en del afløsningen på den globale miljøkatastrofe, at menneskeheden skal dø, de tror på den urbane gartner med køkkenhave på taget. Kris er en modig mand. Han tør godt have Bens højskole på besøg. Han har god samvittighed, og hvis han skulle være nervøs, er det, fordi han er genert og ikke vant til at snakke til sådan en hel flok. Men Ben er god til at snakke for sig, det går nok.

2. Støvler af sten

Ben er på udflugt I digternes fodspor med sit skrivehold fra sommerskolen på Vestjyllands Højskole. En hel busfuld.

Da de er kommet afsted og har fået sig sat til rette, tager Ben mikrofonen og gør rede for turen. De skal først til Gjel-lerodde ved Lemvig og lægge blomster ved mindestenen for Thøger Larsen, så skal de besøge J.P. Jacobsens mindestue på museet i Thisted og herfra videre til Johs.V. Jensens mindestue i Farsø og til Bregendahl i Fly, hvor Marie Bregendahl er fra, hvor gården stadig er i slægtens eje, og hvor de skal indtage deres medbragte mad i haven.

Til slut skal de besøge Bens fødegård. Det er for vildt. Man kan lave en cirkel med sovekammeret, hvor Ben blev født, som centrum og en periferi på cirka 30 kilometer og ramme en hel stribe af store forfatteres fødested. Thøger Larsen i Gjellerodde, J.P. Jacobsen i Thisted, Johs. V. Jensen i Farsø, Marie Bregendahl i Fly. Og det er tæt på, at diameteren fra Thisted og J.P. Jacobsens til Marie Bregendahls går tværs igennem det sovekammer.

Det er tilfældigt, selvfølgelig, det kan ikke være andet, men man kan ikke lade være med at tænke, at der er en mening med det. Noget med nogle strenge eller magnetfelter, som, uden Ben ved af det, i særlig grad har påvirket ham.

Gråhvaler strander, når det stormer på solen
Thøger Larsen og J.P, Jacobsen og Johs.V. Jensen og Marie Bregendahl bemestrer i særlig grad sproget, og det er ikke usandsynligt, at sådanne strenge spændt ud og igennem Ben ville være gunstige og afstedkomme en særlig nerve i hans skrift. Det er ikke usandsynligt, at der er nogle magnetfelter og ormehuller, som muliggør en tankeoverføring fra den ene til den anden.

De henter alle energi i det dialektale, det vil sige i skriften før skriften.
Det er noget meget fysisk. Sådan som hos Marie Bre-gendahl i hendes En Dødsnat, et absolut hovedværk i dansk litteratur, hvor Anna Gram, moderen til otte børn, i barselssengen med den niende klager som et dyr. Brøler, som en ko brøler, når den kæmper for livet.

Den russiske digter Osip Mandelstam taler om albansk som et særligt slidstærkt sprog og sammenligner det med støvler af sten. Det er sådan nogle støvler, Jensens Tordenkalv i novellen af samme navn har haft på;

Der berettes om ham som etjjærnt Sagn, at han i sin Ungdom havde været en stor velskabt Karl, men at han var bleven Krøbling ved at gå bagover med en Hest. Som han nu saa ud og havde set ud, saalænge levende Folk kunde huske, var han puklet og bøjet sammen til sin halve Længde, og det ene Ben var for kort; men Kæmpekræfterne sad i ham endnu ...

Man kunne tro, at Ben lider af storhedsvanvid, og det gør han sikkert. Men der er flere forskellige frekvenser at stille ind på, når man vil være forfatter, og Ben har valgt at stille ind på den, der hedder skærver og gnister.

På vejen fra Bregendahl i Fly til Kris i Vig hører de Arnold Schonbergs fortolkning af Jacobsens Gurre-digte.

Besøget er en fuldbyrdelse af alle de mange års arbejde med at sikre slægtens ry og rygte. Det er, som om Kris og Ben ikke bare står der med sig selv, men at man ser farmor og farfar og far og farbror Jens og faster ånde igennem dem, og de synes at være usårlige.

Som de står der på terrassen, med sovekammervinduet fem skridt til venstre, det dramatiske sovekammer, hvor fødsel og ulykker og død løb sammen, gårdens hjerte, og Bens skrivehold har fordelt sig i små klynger ud i den store have, synes de endnu usårlige.
Dy tog billedet. Dy Plambeck, Bens gode ven, forfatter-kollega og medunderviser, tog billedet af Kris og Ben på terrassen. Det ikoniske billede. Brødrene, De ranker sig. Kris i sit grønne arbejdstøj, en sat mand, selvbevidst, og Ben i skjorteærmer, højere end Kris, veloplagt, energisk. Han er på.

Det er stort. Gården bliver vist frem.

Da jeg sad og arbejdede med denne bog, Dead man wal-king, manglede jeg præcis det foto med min bror og mig på terrassen i haven og kontaktede Dy, som, viste det sig, var i New York med sin lille datter. Men det tog hende ikke fem minutter at finde billedet, hun vidste præcis hvilket billede, det ikoniske.

Men så var det ikke fuldbyrdet. Det var ikke så ikonisk, da det kom til stykket. Kris og Ben var netop ikke usårlige.

De styrtede i grus, da gården styrtede i grus.

Men det er der endnu et par år til.
1,86 kr. per liter

Nu trækker Inge-Lise hele familien op fra moradset... I disse tider, hvor ingenting er, som det burde være. Rådnende ensilage, koernes brølen, uro.

Vi ved aldrig, hvad fremtiden bringer, hvad der kommer til at ske.

Det værste.

Stormflod, alting oversvømmet eller bare et lille skvulp.

Hvordan de skal kunne begynde på en frisk.

Op på hesten igen, som dyrlægen sagde, men som i Inge-Lises ører lød som en hån.

Det er en hån.
Efter de har knoklet, efter de har gjort sig umage, altid været over deres ting, aldrig givet sig selv lov til en feriedag i campingvognen, uden at Kris har en telefon inden for rækkevidde, hvis der er noget, karlen ikke kan klare selv. Hvis han skal have assistance, hvis det er noget, der kan klares per telefon. Hvis foderautomaten løber af skinnerne, hvis malkegraven løber fuld af vand.

Mælk.

Lort.

Aldrig at være taget længere væk, end de kan være hjemme samme dag, til Søhøjlandets Camping eller Ringkøbing Camping eller den på Als.

At stå på hænder, hoppe på tunge.

Og det er så det, de har fået ud af det. At blive jaget fra hus og hjem.

Op på hesten igen.

Men hesten er død, stendød.

Nu tager hun fat og trækker Kris gennem ruinen. De må ud på den anden side, de har ikke noget andet valg.

Så giver hun tilbage på det klem i hånden, Kris gav hende, da de stod for altret, den dag de blev gift.

Men ude i samfundet, eller dele af samfundet, kommer det til at hedde, at det er Kris’ egen skyld. Han kunne have sadlet om i tide. Det er så vildt med den aggression, hvor den kommer fra. At den trives også mellem såkaldt dannede mennesker. At der er så meget, der er så indestængt.

Det blev jeg klar over, da jeg havde en kronik i Information om min brors konkurs og familielandbruget, endeligt. Kronikken blev flittigt delt på sociale medier, det er tydeligvis noget, der griber folk. Der kommer mange kærlige og medfølende kommentarer, og det er jeg glad for. Det varmer. Men der kom også nogle virkelig fæle indlæg, som f.eks. en skolemand fra Ringkøbing, der mener, jeg er sentimental, og at min bror ikke fortjener bedre, det traditionelle landbrug
ligger, som det har redt og mere af samme skuffe. Nævenyt' tige og pietetsfulde reaktioner.

Min bror har ikke fortjent bedre, han kunne have sadlet om i tide etc, etc.

At han er dummere, end politiet tillader.

Dum.

Øko-fascismen lever.

Forfatteren Josefine Klougart skriver i sin roman New Forrest:

På landet kan man få den tanke, at gårdene har magten over menneskene, der får lov at leve i gårdenes maver som sunde bakterier, der opretholder den organisme gården er. Indimellem bliver menneskene slået i stykker af et lån der skal indfries eller ...af regnen der kommer og lægger sig i søer på markerne og på gårdspladsen, skaber oversvømmelser og siver ned langs murvær-ket og går i fundamentet der slår revner og muren der giver sig og forsøges lappet ... Og med huset går menneskene i huset til grunde og bliver som huset ruinøse skikkelser i periferien, noget i opløsning,..

Det passer næsten for godt på min bror.

Der er ikke noget sikkerhedsnet. Han går konkurs, banken vil ikke forny kreditten. Fordi han er for gammel, de tror ikke på ham mere.

Han overtog gården i 1975, det er 41 år siden ... 41 år, hvor han har knoklet, og når jeg siger knoklet, aner I ikke, hvad det betyder. For der er ikke nogen andre end bønder, der arbejder på den måde, Fjorten-seksten timer i døgnet. Han er ved at være slidt op, men troede, han havde nogle år i sig endnu.

Han har modet, han er inspireret, men efter krigen mellem Rusland og Ukraine og EU’s sanktioner mod Rusland og Ruslands sanktioner mod EU er priserne på mælk faldet. Og blive ved med at falde til nu 1,86 kr./l, og det kan man kun dø af.

Det koster 2,30 kr./l at producere en liter mælk ... Altså taber han knap 50 øre for hver liter, han leverer, som tank-
bilen kommer og suger op og kører til Rødkærsbro, hvor gigamejeriet, der dækker hele Jylland, fra Skagen til Gedser, har hjemme og laver fetaost eller tørmælk eller et andet indu-striprodukt ud af det.

Så suger de pengene med ud med mælken.

Tanken er fuld af penge.

Oveni koster en kælvekvie omkring 3.500 og nogenlunde det samme eller lidt mere til slagtning. Der er bare det, at man ikke sender kvier til slagtning for at lade den døde krop kører igennem systemet kæde-med-kroge med hovedet nedad for stykke for stykke af slagterens skarpe kniv at blive sønderdelt...

Først skæres det nederste af for- og bagben, så yveret. Huden trækkes af i ét stykke, og hovedet er det næste, der skæres fri. Så tages mave og tarme og hjerte og lunger og lever og nyrer og ... Den videre udskæring afhænger af, hvor og hvordan kødet bliver afsat.

Culottesteg, kødpølse, levergryde og halen til suppe.

... Men man lader ikke sine kvier slagte! Da vi sad og snakkede om konkursen i aftes, og han fortalte, at han sender sine kvier på slagteriet, var jeg et stort spørgsmålstegn: What!

Men det bliver han nødt til, for han har ingen penge.

Han er rabundus.

Efter 41 år ... Fordi priserne på mælk og kød er faldet og faldet, og fordi samfundet tillader det, vores samfund. Det inhumane samfund, som ikke har andet at tilbyde flygtninge fra Afghanistan og Syrien og andre krigsplagede områder end sammenstuvning i lejre og noget mad, en seng og en spand at skide i.

I årevis, når jeg har været hjemme, har vi snakket fremtid, hvilke planer Kris har haft, for han har altid haft et eller andet, han må prøve. Som konsulenterne på landboforeningen og specialister i blandt andet fagbladet Effektivt Landbrug anbefaler. At bygge til, øge produktionen, at bruge kunstvan-
ding, så dækningsbidraget på græsset bliver bedre, at dyrke majs i stedet for roer, så han sparer afgiften på sprøjtemidler, at fodre kvierne alene med ammoniakbehandlet halm, så de som køer får en større vomkapacitet etc.

Det er trivielt, man synes, alt er prøvet, men der er alligevel også altid nyt.

Noget nyt. En fuldautomatisk foderautomat til kraftfoder og senere også en fuldautomatisk foderautomat i hænge-bane til grovfoder gør arbejdet en hel del lettere.

Men der går længere og længere tid mellem de sjove ting. Da jeg havde vildsvin i kollektivet, ville Kris også have vildsvin, en hest til Bitten og et føl. Og gad vide, om han ikke nu pønser på kun at have kødkvæg, Hereford eller bedre Texas Longhorn, langhornede brogede køer og tyre med eksotiske navne, Great Spirit, Sitting Buli og Navajo Clay, og lægge al jord ud til afgræsning og få en cowboyhat og sidde med Inge-Lise og nyde udsigten med de smukke dyr og fjordens blå vand yderst ude. Men klart: Det er der overhovedet ikke økonomi i.

Som moderne landmand har der aldrig været tid og plads til at slappe af. At tage en slapper, som man siger. Der har hele tiden skullet effektiviseres og udvides og højere tempo til for at klare sig i konkurrencen. Selv om Kris er blevet halvtreds og femoghalvtreds og nu tres, er der ingen ro.

Der er aldrig en så sund økonomi, at der er noget at falde tilbage på.

Jeg forstår, han klør på og bifalder, at han investerer, sådan som konsulenterne siger. Når priserne er små, skal der mere til, mere mælk produceres. Men gabet mellem udbytte og omkostninger bliver stadig større. Der skal afsættes stadig flere midler til vedligehold af det stadig større produktionsapparat, til inventar etc. Og shit: Nedslidningen er til at få øje på.

Når vi går rundt og kigger: bare de seneste to år med vigende priser. Der har ikke været råd, og hvis Kris ikke selv
kunne lave de mest nødtørftige reparationer, ville det være værre endnu.

Man plejer at få rettet op på det i de gode år, men tiden løber ud. Denne gang er der ikke flere gode år i vente ... Man spejder forgæves mod horisonten.

Og tænk: i Kris’ Erfa-gruppe er han den tredje, der går på røven.

Det er ikke ham, der er en klovn.

En dumrian. En platugle etc.

Come onl

Han er ved at få lavet ensilage. Maskinstationen var her i går, der er kommet en ordentlig stak ud af det, og Kris dækker den til i dag, så der er noget foder til vinter.

Men hvorfor gør han det. Han går konkurs, og det bliver ikke ham i hvert fald, der kommer til at fodre ensilagen ud.

Jeg spørger, hvad han tænker på, når han dækker af med plastik og tonser rundt med rendegraveren for at lægge halvtreds-hundrede bildæk ovenpå, så plastikken bliver, hvor den er. Han svarer, at han prøver ikke at tænke på noget. Det er for deprimerende.

Men det forsætter.

Lidt endnu.

Frem til lukketid.
Gribbe

Inge-Lise

Inge-Lise kan ikke fordrage ordet borger, at beboerne på ple-jehjemmet er reduceret til noget så intetsigende som borger, Så kan man næsten ikke få skabt større afstand. Der er ingen anstændighed. Politikerne og de ansvarlige bag deres store skriveborde på kommunen skulle bare vide, hvor lidt tid der er til den enkelte, og hvordan Inge-Lise og hendes kollegaer næsten skal snyde sig til at snakke lidt, at ae en hånd, en runken hånd eller kind.

Hvor meget det betyder. At møde beboerne med overskud og godt humør.
Hvad er det ikke værd!

Og høre lidt på, hvad Kitt har at fortælle. Hun kan så godt lide at fortælle, og man keder sig ikke, hun er en god fortæller, man glemmer tid og sted, men så må man også løbe, og den tid man gav hende må så trækkes fra en af de andre. Sand og Vera og Ella Sam.

2010. Kris

Inge-Lise og Kris og Graham og Grahams kæreste ser filmen om Tarok, men Kris sidder og nikker og er lige ved at falde i søvn. Selv om filmen interesserer ham, selv om Jørn Lauersen havde jagten hos dem, synker hovedet ned mod brystet. Og han bliver forskrækket og retter sig op med et sæt, men snart synker hovedet igen. Ned, ned, ned.

Han har alt for meget at se til. Han bliver aldrig færdig.

Der er altid mere. Altid. Han er i maskinhuset og svejse på vandingskanonen, græsset har det så alt for tørt, det skal have vand for at blive til noget.

For at der ikke bliver andet end det første slæt, de ensile-rede i sidste uge, og stakken er ikke dækket godt nok af. Så er der koen, som er skredet ud i forbindelse med en alt for hård fødsel. Den er ikke kommet op at stå endnu, og så kommer den det heller ikke.

Kris slår et slag ind forbi den og flytter baljen med vand, så den kan nå. Den er voldsomt tørstig, og han må ud i malkerummet og hente et par spandfulde mere, til hvis den skulle blive mere tørstig i løbet af natten.

Han sover. Inge-Lise vækker ham forsigtigt, kalder på ham, aer hans kind og siger, de hellere må se at komme i seng. Hendes væsen er hendes religion.

Kusinetræf

Mor er 90, hendes søster Lil er 88, og kusinerne Anne-Mette og Gerd 87 og 92, men de er stærke, stærke af arbejde og barnefødsler og sund levevis. De spiller Scrabble over nettet, og der er ingen af dem, der kan tåle at tabe.
I dag er de samlet hos Lil til det årlige kusinetræf. Anne-Mette og Gerd og Lil slår den ene latter op efter den anden, det smitter, og mor, som ikke er helt så lattermild, ler med, højt og inderligt.

Det er, som om hun bliver en anden, hun er på sikker grund og har en ligefremhed og et fællesskab med sin søster og de to kusiner, som alle taler djurslandsk. Mor bliver kåd og husker, da de alle fire var ved Fjellerup Strand og bade og havde kiks og saftevand med, og hun og Anne-Mette, som de to store, fandt en død hugorm i klitterne, da de var afsides for at tisse, og tog den med og holdt den op i halen, og de små hvinede af forskrækkelse.

Kris. Inge-Lise

Kris ligger vågen og har det skidt. Han er ved at blive kørt over af bekymringer. Når de er ude på besøg, er han så søvnig, han sidder og falder væk.

Inge-Lise er ked af det, hun ved ikke, hvad hun skal gøre og rækker ud efter ham i mørket og tager hans hånd og giver den et klem.

Syrenerne blomstrer Syrener i ruinen

Ben og Judith

Ben og hans nye flamme, Judith, bliver gift. Det er en festdag med festklædte og glade mennesker. De har telt i haven, tilfældigvis et beduintelt, det var det, udlejningsfirmaet havde, og så bliver de i det arabiske med borddækning og buffet fra Ishtar, De arabiske rødstrømper på Nørrebro.

Fra klokken 23,00 er der band, de spiller punkrock, effektiv punkrock. Flere har taget afsked, men Kris og Inge-Lise holder ved og bliver svedte og danser sammen med bl.a. Judiths lillebror og kusine og kusinens mand og Bens gode venner stjerneforfatteren Josefine Klougart og tegneseriekometen Halfdan Pisket.
Men da Inge-Lise viser billedet fra kirken til sit bårne-barn Sørine på fem, siger Sørine, at hun genkender præsten og morfar, men damen ved hun ikke, hvem er. Og da Inge-Lise viser sit andet barnebarn Victor på seks billedet fra teltet, hvor Ben og Judith kysser hinanden, spørger Victor, hvem det er, morfar kysser. Så meget ligner de altså hinanden. Kris og Ben. Samtidig med at de er så forskellige af temperament, og at de har så forskellig en historie,

Ben og Judiths bryllup er en fest, og Kris og Inge-Lise elsker at feste og få lov til at glemme. De har campingvognen med og sover i den i Kongelundsskoven nær ved ... Men de er tidligt oppe og går i gang med oprydningen. De formår ikke at vække Ben og Judith, men de nænner det heller ikke, men klør på og samler flasker og tømmer sjatter og fylder konfetti og lignende i affaldssække. Først midt op ad formiddagen dukker brudeparret op, og de får lavet noget kaffe og ler alle, ikke over noget bestemt, men alt det gode.

Kris

En aften i lavningen hos kvierne gennemstrømmes de af tåger. Kviernes pels bliver ligesom fortykket af vand,

Inge-Lise

Oven i, at de er ved at gå fra hus og hjem, må Inge-Lise passe sit arbejde. De trækker i hende alle vegne fra. River i hende og flår i hende. Det må stoppe, men der er ikke nogen stopknap. At køre hjemmefra hver morgen til plejehjemmet, når der er allermest brug for en hjemme.

Hun bliver trukket rundt ved næsen, hun har lyst til at skrige, slå, at få afløb.

Kris

Han har kun én kind.
Boet gøres op, men af hvem. Og hvem har begæret konkursen. Hvordan det foregik, sådan slavisk, fra det ene til det andet. Hvordan rækkefølgen var.

Sidder de ved køkkenbordet, og har de budt dem på kaffe. Er der hjemmebag til.

Kris’ telefon bliver beslaglagt.

Kris’ computer beslaglagt.

Som var Kris den største forbryder.

Ben prøver at komme i kontakt med ham, han prøver at ringe, skriver en sms, en mail. Men det kan ikke lade sig gøre.

Det får man forfølgelsesvanvid af. Den konstante overvågning. For at Kris for fanden ikke skal lave numre, at han skulle få et par køer eller en kalv afsat og putte pengene i sine egne lommer.

Det løber op. Gummigeden, en traktor,

Ben kunne være mellemmand, han har et hæler-gen, har han. Eller det kunne være, at der var nogle ukrainere eller andre østeuropæere på spil.

Kris bliver ansat af banken. Han får løn for at passe dyrene, til de bliver solgt eller slagtet, tømme staldene og gøre rent, spule det hele igennem med højtryksrenser.

Han bliver sin egen bøddel.

Det er beregnet til at tage tre måneder, længere kan pinen ikke strækkes.

Man kan ikke sætte sig ind i, hvordan det er for Kris at rydde op, at blive ansat af banken. At være et spøgelse, der går rundt derude i staldene, hvor alt er hørt op, I en hvid kedeldragt, forestiller man sig, som om gården havde været ude for et gift- eller gasangreb, eller at de skulle have været udsat for nedsmeltning af en reaktor i et atomkraftværk.

Hvid beskyttelsesdragt og gasmaske.

Man følger ham rundt i staldene, der er overvågningskameraer overalt.

Arbejder han hurtigt nok. Er han en drømmer. Er det gift, han har i sprøjten. Er den sidste sommerfuglelarve død.
De høje herrer i jakkesæt orker ikke at følge med på monitoren fra overvågningen. Hvor langt den stakkels formummede mand er nået i neutraliseringen af det onde. De kunne gå ud og skyde ham, om de ville.

Han er Dead man walking.

Kris

Kris holder af at snakke, han snakker med hvem som helst. Der er altid noget. Hvordan det går den og den, om Nis igen er kommet på psykiatrisk i Viborg, og magter Ingeborg næsten at styre bedriften. Man synes, hun har rigeligt at se til i forvejen.

Bent i Damgaard stiller op til kommunevalget. Ham har Kris tænkt sig at stemme på. Han er deres mand i Vig, selv om det er en borgerliste og ikke Venstre. Det får de snakket om, dyrlægen og Kris.

Inseminøren og Kris. Knud og Kris, Max og Kris,

Men der kommer ikke mere nogen forbi. Det kunne nemt blive pinligt, for hvad skulle man næsten sige, hvad man kunne finde på af udflugter. Der er ikke mere nogen, der har et ærinde i stalden, ingen inseminører, ingen dyrlæge, ingen chauffør med foderstoffer, ingen chauffør til at hente et hold tyre til slagtning. Der er ikke engang en død kalv at smide i kadaverkappen ved stalddøren til afhentning af Daka.

B

Bitten tænker: Det er sjofelheder og dårligdomme, der er flest benævnelser for. Gå fallit, gå rabundus, gå fra hus og hjem. Sat på porten, sat på gaden, dreje nøglen om.

B

Bitten er ét stort hul indeni. Hun ved ikke, hvordan hun skal få fyldt hullet op igen.
Lille Brød-Soldat... Altid har han mest Lyst til at vende om og gaa langt udenom dem alle (gårdene på hans vej) og alligevel går han frem og ind. Han er en Slags pligttro Soldat, der gaar frem mod Ilden, men der straaler ikke i Menneskenes Omdømme en Soldats Helteglorie ved det at løbe rundt med Piassavakoste og Selesværte og holde ud med det.

Gennem Stormen bærer han en Mands tungeste Byrde, Bevidstheden om Kone og Børn, derhjemme stoler på ham ... kun paa ham ... Frem lille Brød-Soldat.

I Knuth Beckers Det daglige Brød, 1932.

Mor

Det troede hun aldrig, hun skulle have oplevet. At hun skulle se sin datter lide og dø ... Og nu: at se sin store dreng slået omkuld.

Hun synes ikke, hun kan blive ved med at være den stærke, hun er 87 og trænger til at nyde det og have sine børnebørn og oldebørn omkring sig og ikke så meget andet.

Hun har villet sælge sit hus og flytte til byen, men hun kan ikke overskue at få solgt og skulle flytte, når Kris samtidig mister gården. Så er der ikke plads til, at hun også rokerer om. Selv om hun ikke magter at bære træ ind til brændeovnen endnu en vinter, selv om hun ikke magter huset som sådan, taget, der trænger til at blive skiftet, og grunden under huset skal drænes, der har altid været fugtigt, men nu stiger fugten op i de bærende vægge inde i huset, og tapetet går løs og bukker og falder af.

Og haven, som har været hendes pryd og stolthed. Hun kan ikke overkomme det. Georginernes knolde skal graves op og ligge tørt og godt i udhuset under noget halm, alle hendes fuchsia i potter skal ind i den frostfri udestue, roser skal beskæres.

Hun retter sig op og går i gang, hvis hun bare tager fat fra en ende af, går det nok. Hun er da rask, heldigvis. Rask og rørig.
Ben

Bens gammelmandsstemme, hæs og svag, uden muskler etc., ramt lige midt mellem øjnene. Han benytter enhver given lejlighed til at råbe op om, at han er halv neandertaler, halv af fortidsmennesket Lucys slægt, han er den samme.

det er det samme opgør, den samme and-borgerlighed and-militarisme and-materialisme and-...

komælk

budding	omelet

Ben

Tallerkenneger, shaman.

bær	sky	tid

sfinks	raket	cirka mand med pusterør

Inge-Lise

Når man har det sådan, at man lige så godt kunne blive kørt på møddingen først som sidst.

Kris. Inge-Lise

Sådan er det at leve i et parallelsamfund, et samfund af bønder. Det er dem, der sviner det hele til. Kvælstofforurening af vandløb, iltsvind i søerne, så fiskene vender bunden i vejret, Kassabelt drikkevand på grund af sprøjtegift. Der er ikke den ting, de ikke får skyld for. Og når de, landmændene, selv kommer i knibe, er der ingen hjælp at hente. Der er ingen, der hører efter.

Til helvede med ham.

Det er sådan, de har det. Det er sådan, Inge-Lise har det. Det er sådan, børnene har det, når de ser deres far sådan. En færdig mand. Deres elskede far.
Blomsterfugl

Ben kalder barnebarnet BlomsterfugL Æg er i den syvende himmel,

Agnes

Agnes er trængt dybt ind i Amazonas jungle og har giftet sig med en indianer, Rubert. Det er en helt ny verden, der åbner sig, en basal forståelse af vores samhørighed med naturen.

Heste

Heste er heste, og solen er rund.

Kris. Animal Planet

Bjørne i Alaska lever af fisk, de står midt ude i strømmen og er vildt gode til at fange dem. Med deres vældige labber.

Rubert

Rubert forener shamanismen fra flere kulturer. Han praktiserer lige dele Amazonas og prærie, lige dele meskalin og svede -hytte, lige dele pusterør og spyd, lige dele abehjerne og bison.

Økologi

Allerede mens Ben var med i kollektivet, og de havde købt gård og var begyndt at levere mælk til mejeriet, kunne man mærke et tryk af organisation og regelsæt. Biodynamikernes Demetermærke har været der i hundrede år, øko-mærket er på vej, men endnu er der ingen kontrol, og mælken bliver afregnet som mælk fra alle andre gårde.

Men det varer kun et øjeblik, så har det alternative landbrug med øko-mærket gennemgået en uskøn kommercialisering, Øko-landbruget er forelsket i sig selv og bruger akkurat den samme type slogans på mælkekartoner og havregrynspakker og kaffe som alle andre på dagligvaremarkedet, det handler om det rene, det jomfruelige, det oprindelige, det ægte, det sunde og frem for alt at bruge ord som bæredygtighed og C02-neutral og klimavenlig. Det er de sammen
idiotiske produktions- og salgsmetoder, som alle andre virksomheder i den hellige kapitalismes navn benytter sig af,

Joshua

Joshua med dreadlocks og væggelus og fnat og lignende på Ry Højskole, hvor alle ligger med alle etc. Drikker te og flyder på madrasser og ser film. Carl Th. Dreyers Jeanne d’Arcs lidelse og død og Ingmar Bergmans Fanny og Alexander og David Lyn-chs Twin Peaks: The Return.

FIRE, WA L K W I T H M E

Ann

Ann i skikkelse af en citronsommerfugl. Se den flakse op over hækken, og den bliver væk og kommer tilbage igen. Nu er der to, citronsommerfuglen og en kålsommerfugl. Hele den lange sommer flakser hun legende op over hækken og bliver væk og kommer tilbage igen.

Rubert og Kris

Ruberts beundring for Kris er rørende, den er aldeles overvældende. Han ser en mand, som har helliget sig arbejdet med jorden, som sår og høster.

Når han ser Kris, ser han noget, ingen andre ser. Han ser naturen bag arbejdet med jorden, og han ved, hvad det betyder, at der er et vejr. At der er sol og regn og blæst, og at solen og regnen og blæsten afløser hinanden og forbinder agerbrugeren med den store alnatur og universet,

Rubert har ingen forstand på økologi, men han ved, naturen og agerbrugeren holder hinanden i hånden, og han ved, det er derfor, Kris er så afbalanceret, og at det gode strømmer igennem ham til alle i hans nærvær,

Inge-Lise

Hun ved, hun er urimelig, men hun kan ikke lade være med at synes, hendes kollegaer er nærtagende ... De klager over
de demente, og at det igen er den helt store omgang med Kitt, hun har lige fået skiftet ble og har igen lavet stort og stinker som en hel mødding.

Inge-Lise har stor respekt for Kitt, hun ved, hvor meget Kitt har betydet for Kris, og at det var hende, der satte ham i gang med kaninholdet, og at hun altid har talt så sødt om dem alle. At hun hviskende fortalte, at Ann var hendes øjesten, og at hun beundrede hende, fordi hun gjorde oprør ... Kitt kan ikke gøre for, at hun griser sig til og ikke mere ved, hvem hun selv er,

F

Facebook-opdatering i anledning af Bens kronik i dagbladet Information om mælkeprisernes styrt, Putins sanktioner og Kris' konkurs den 8. juli 2017 klokken 14.31 ved Flemming Berger: Biodynamikere og sandt engagerede økologer har vist en mulighed; så grib den dog!!!

F

Facebook-opdatering i anledning af Bens kronik i dagbladet Information etc. den 8. juli 2017 klokken 15.27 ved Lise Lotte Rahbæk 15.27: Håbet er det sidste, der giver op. Fascinerende!

F

Facebook-opdatering i anledning af Bens kronik i dagbladet Information etc. den 8. juli 2017 klokken 16.00 ved Bo Carlsen: Jamen landmændene går da indfor liberalisme og markedsøkonomi. Dermed går de også indfor, at de svageste producenter udkonkurreres.

F

Facebook-opdatering i anledning af Bens kronik i dagbladet Information etc. den 8, juli 2017 klokken 16.03 ved Erik Mørk Thomsen: Man lærer ikke økonomisk ansvarlighed, når man har modtaget socialhjælp hele livet, som bønder har. Landbruget kom på socialhjælp i 1933, og så kan de godt kalde det noget andet,
men det er det. Og denne offentlige socialhjælp har de brugt til at opføre sig tåbeligt, rent økonomisk. Løn som for skyldt!!!

Øko-keer

Nationalpark og naturpark og naturgenopretning og naturpleje og Skov- og Naturstyrelse og naturskole og naturlighed og økologi og bæredygtighed og gårdbutik og dyrevelfærd ... Og ikke at forglemme den årligt tilbagevendende festdag, hvor øko-køerne kommer på græs, og byfolkene valfarter ud på landet, især børnefamilier, for at se, hvor glade køerne er, sådan som de hopper og springer og svinger med yveret.

Kris

De laver snobrød og steger pølser over bål i haven, som de har gjort så tit. Men det er ikke mere Bitten og tvillingerne eller Graham, der skal have hjælp, nu er det børnebørnene, Silke og Victor og Sørine og Gustav. De må hele tiden være obs på at holde pinden rigtigt over gløderne, for at hele brødet skal blive bagt, med en brun krumme og lækker sprød, ellers risikerer de, at brødet bliver svedet, eller at der ligefrem går ild i toppen. Kris hjælper og holder for Sørine og vækker Gustav, så hans brød ikke bliver branket.

De dufter alle dejligt af bål og brød, da de halvt i søvne får farvelknus og kører hjem med far og mor.

F

Kris og Inge-Lises fotoalbum. Hele familien, børn og børnebørn, er samlet, de mindes. De vil holde fast i det, de har. Der er så mange dejlige billeder, så mange dejlige minder. Inge-Lise har omhyggelig skrevet dato og årstal under de fleste af dem.

Juleaften i 1990, hvor Graham var lille og brugte sut og fik en gyngehest og gyngede hele aftenen. Bittens fødselsdag den 16. november 1991, hvor hun fik knallert, en Vespa, som Kris havde gemt i soveværelset og nu under stort postyr hentet ind i stuen. Tvillingernes konfirmation den 1. maj 1993. De prø-
ver at være alvorlige og stå stille og posere for fotografen på trappen, hvor Kris og Inge-Lise blev foreviget med Churchill, da de blev gift. Men det er en umulig opgave ... Tvillingerne fjanter og fjaser, som de altid har gjort.

Inge-Lises mødregruppe: Bitten og de andre fem børn på række ... De har holdt sammen alle årene, efter de lå sammen på fødegangen på Skive Sygehus. Det er sjovt at se børnene blive store, år for år, og det er sjovt, hvordan mødrene bliver ældre. En får briller, en anden grå lokker og en tredje ...Ja, Vibeke ser nærmest yngre ud. År for år.

Og i det andet album: Ben, da han var ved dem som karl, da Bitten var tre. Her er et billede, som Inge-Lise har taget af dem på marken op mod sandgraven. Bitten hjælper Ben med at bære vand op til kalvene, der står i tøjr der.

Onkel Arnt og fætter Kjeld og Kris linet op ved enden af roekulen med hver deres traktor. Onkel Arnt i sin store vams med roeoptageren, Kjeld og Kris med aflæsservogn. De tager altid roer op sammen, først hos Kris og så hos Arnt og Kjeld. De har sikkert været inde at få kaffe, og Inge-Lise har taget billedet af sine tre dejlige mænd.

Og de her to: På det ene sidder Ann i shorts og kortærmet bluse overskrævs på Kris’ motorcykel, på det andet sidder Kris på samme måde, i ful ornat, i læder fra top til tå og hjelm på hovedet. De har skiftedes til at tage et billede af hinanden, med motorcyklen som trofæ.

De savner at sidde med et album og blade, nu flyder billederne rundt på en telefon eller pc, et utal af billeder, uden den sortering, der var på den gammeldags måde. Med en film i et kamera og fremkaldelse i en fotoforretning. Der var en naturlig begrænsning.

Men det er alligevel festligt, de lader sig rive med af rejsegildet af den ny stald, 7/8 2001, og af Inge-Lises far med hvid murerkasket, da han kom og hjalp med at lægge gulv.

Og Farmor på en stige i færd med at rense tagrende. Hun er ikke rigtig klog, hun kunne falde ned og brække halsen, men hun morer sig kosteligt og kigger direkte ind i kameraet.
De bliver enige om, det er Ben, der har taget billedet, og at han har været ved at dø af grin over sin skøre mor.

F

Frihedsstøtten ... Nej, det her er meget mere end en lærestreg. Her er ikke tale om halve løsninger, det er det hele, der ryger, ikke bare produktionsmidler, dyr, stalde, maskiner, her er det også hjemmet, børnenes barndomshjem. Der er ikke mere en bryggersdør at storme ind gennem for at fortælle mor, at der er et pindsvin, der har rede under halmen i det gamle maskinhus, der er ingen trappesten og ingen måtte at stille sine træsko på, ingen dørkarm at tage støtte ved.

En familie rykket op med rode, en æra er slut, en kultur benævnt familiebruget, som vi som land har været stolte af, og som indeholder friheden, at have foden under eget bord. Det er væk, selve fundamentet er væk.

Det, Frihedsstøtten foran Københavns Hovedbanegård er rejst for, en tyve meter høj obelisk: den frie bonde løsnet fra stavnsbåndet 1788, den frie bondes lykke.

Indgraveret på østsiden:

Kongen kiendte

at Borgerfriehed bestemt ved retfærdig Lov

giver Kierlighed til Fædreland

mod til dets Værn

lyst til Kundskab

Attraae til Flid

Haab om Fleld

På vestsiden:

Kongen bød Stavnsbaandet skal ophøre Landboe Lovene gives Orden og Kraft at den frie Bonde kan vorde kiek og oplyst
flittig og god hæderlig Borger lykkelig

Far ville have sagt, at det er den frihed, som Frihedsstøtten taler om, der blev givet igen af Churchill og Roosevelt den 5. maj 1945.

Ben

Ben er vestlig vestlig vestlig, men med et hul igennem til noget andet ♦. . Flan maler sig i ansigtet med okker og er syg efter at være blandt menneskeædere. Han lader sin underlæbe udvides og udvides af skiver af træ, som må være større og større, indtil ansigtet er fuldstændig vansiret. Det er en helt anden skønhed, dyb og forvirrende og farlig. En bizar skønhed.

Det er uhyggeligt, men han behersker sig. Han smører kolort i ansigtet, okker og aske.

Han har to hoveder og ti fingre på hver hånd.

E NJ O Y

Thomas. Bitten

Bitten har længe vidst, det var en umulighed at overtage gården, men kan ikke bære, at det lige om lidt er slut.

Thomas er en gal mand. Når der er fodboldlandskamp i fjernsynet, hænger han helt oppe under loftet, han skælder dommeren ud og ærgrer sig over Nicklas Bender, der brænder endnu en oplagt chance. Thomas er en selfmade man, der har taget hele turen fra flaskedreng i Rema 1000 til at være boss for alle 7-11-kiosker vest for Storebælt, men han er akkurat den samme som den, Bitten tog med hjem første gang. Han ryger for mange cigaretter og er ikke for fin til at gå ud og hjælpe Kris med at malke, at vaske yvere af, og man kan ikke andet end elske hans optimisme. Men han har hele tiden ment. Bitten var lidt for meget romantiker, når hun snakkede om gården. Han ville ved sin død ikke have overtaget, selv
ikke hvis det var for at give Silke og Victor en sund opvækst på landet, eller Bitten ville til at lugte af hest.

Inge-Lise

Lidt drillerier ved kaffen, snakken om, hvad de ser i tv, hvilke serier, og hvordan den og den klarer sig i Den store bagedyst,.. Inge-Lise kan ikke være med, hun er alt for presset. Hendes kollegaer ved ikke noget om andet end det, der foregår lige under deres egen lille næsetip.

I

Invasiv ... Ordet solidaritet røg ud af dagligdagssprog omk. 1980, til gengæld fik vi på den lange bane og på den korte bane omk. 1990 og logistik og logistisk år 2000, en ny spiller ogfacili-tere 20x0 og invasiv 2015.

ULV VILDSVIN RUIN Renselse

Rubert, en den-moderne-tids oprindeligt-folks-medicin-mand, afholder religiøse ceremonier mod betaling i Tyskland, Sverige og Danmark for folk, der søger en dybere mening med tilværelsen.

Ved en ceremoni velsigner han det rækkehus i Skive, som mor flytter ind i. Han jager de onde ånder væk ved at vifte med en vifte af øer mod vest og mod nord og mod syd og mod øst og tilkalder de gode ved et lille symbolsk måltid, hvor hver af de tilstedeværende modtager lidt majs og en flis bisonkød.

Agnes hjælper til og serverer, og Rubert omfavner hver enkelt, mor og Inge-Lise og Kris og Bitten og Thomas og deres drenge og Alma og hendes mand og deres Gustav og lille Silja i babyslynge og Graham og hans kone, Sørine og Ben og Æsel ogjoshua ... Det gør indtryk, det er som en renselse.
M

Mareridt ... Natten driver af regn, en lastbil bakker til. Hesten trækkes frem fra stalden, men den vil ikke op ad rampen til lastbilen. Mændene trækker en sæk ned over hestens hoved og prøver igen, men hver gang den får forbenene op på rampen, bliver den bange og stejler og kaster sig til siden og vælter og ligger på ryggen og vrider sig og sparker ud i luften.

Mændene stikker den med en rive i siden for at få den til at rejse sig, de ved, hvad de gør. De snakker sammen og pirker til den med en strømpistol, og den åbner kæften og skriger. Drengen spørger sin mor: Skal mændene bestemme så? Han spørger: Skal hesten dø?

Længe efter. Da de en vinterdag tømmer sækken med tærskeaffald til duerne, triller to små forkullede sten ud. Som to pludseligt opbrugte lyn.

M

I marken ... Et par vinger letter forskrækket, og kun fugle-kroppen står tilbage i pløjejorden.

M

Mumle, mumle, mumle, mumle ,..

Ben

Ben er stadset op og har givet sig selv en pause ...

Dage, der lyser

Blodrøde dage

Honningsøde dage i tsk dag 3 tsk dag i spsk dag 3 spsk dag

Sukkende dage
Galdegrønne dage Leverbrune dage Dage i metermål Kruspersilledage Skumle dage Gumledage Perforerede dage 0,5 mg morfin 1,0 mg morfin

P

Prokurator i med Elvis-frisure, Det havde du ikke lige ventet måske, men han lever livet fuldt ud og handler på børsen, køber og sælger og har en ambition om at blive meget rig meget hurtigt.

P

Prokurator 2 har, næsten som et barn på to år, en fremtrædende blå åre ned midt gennem panden, som fortykkes og dunker voldsomt, når han bliver vred.

R

Replik .,. Jeg forsøger bestandigt at komme mig selv til undsætning.

S

Selfies ... Udflugt til Vesterhavet, Farmor og Agnes og Rubert. De ser fiskerkutterne trukket op på stranden i Vorupør, de ligger der som kæmpehvaler, og de besøger Stenbjerg Kirke, og de tager selfies og selfies. De ser alting igennem sig selv ... Farmor ved ikke, hvad hun skal mene, hun orker ikke at formane nogen om noget og kommer med på billedet af Agnes og Rubert foran kutterne og foran altertavle og døbefont, og de er allerede videre. Alting foregår i sådan en fart.
Kris

Hvordan kan fingre være så små.

S

Smittede dyr.

En mark med røde ponyer og en hel hær af gravhøje I en drøm en hund med to hoveder, der raser imod hinanden En fasans varselskrig Smittede dyr.

Vinter

Vinden er meget kold. Du skulle have set isskruningerne. Oversvømmede marker, vintersæden står under vand.

Én dag ad gangen

Kris og Inge-Lise tager én dag ad gangen ... Eller de prøver på det. Det var også på den måde, de kom igennem den svære tid, da Almas Silja kom til verden og var så lille og lå i respirator, og hvor bange de var, og hvor det gik godt.

Det handler om at opretholde en hverdag. I trods. De høje herrer og deres kumpaner skal ikke få held af at knuse dem,

Inge-Lise siger, hun ikke vil finde sig i det, men om det var hende eller Thomas, der kommer med forslaget om at lade alle de fem store børnebørn sove hos deres bedsteforældre, er ikke til at sige. Men det er præcis det, der skal til... De må have noget liv og spektakel omkring sig.

Bittens Silke og Victor, Almas Gustav og Grahams Sørine ... Det er værst for mødrene, Inge-Lise må være bestemt og skubbe dem ud af køkkenet og videre ud gennem bryggerset og lukke døren bag dem. Selvfølgelig klarer de det. Børnene og Kris er allerede i gang med en dyrefilm på Animal Planet.
Mamrelund

De gamle væltede ege og den ny koloni af små træer, som har fået lov at gro, efter Kris har hegnet lunden ind, så koerne ikke æder dem.

Det er det Mamrelund, de kommer til at forlade. Midt i planerne om at gøre lunden tættere og bygge et ottekantet japansk tehus. Det vil Inge-Lise gerne have, og Kris er fuld af ideer til, hvordan det skal se ud.

Festen 5

Kris og Inge-Lise er til fødselsdagsfest hos Kjeld og Sonja, og det var ikke meningen, men det er nok Knud, der får sat Creedence Clearwater Revival på. Der er noget sprut, og der er Creedence, og de danser, og det er hundrede år siden, de har hørt Creedence, og John Fogerty går lige ind:

I see a bad moon a’rising I see trouble on the way I see earthquakes and lightnin I see bad times today

Og omkvædet:

Dont go round to night It’s bound to takeyour life There’s a bad moon on the rise

Det er dystopisk, det er så dystopisk, og nej, det var ikke meningen, men Inge-Lise skriger, et dyrisk skrig, de har aldrig hørt noget lignende. Hun skriger og skriger og kan ikke være i sig selv, skriget kommer helt nede fra bunden af hende, og hun skubber Kris fra sig. Væk, væk, hun kan ikke mere, hun vil bare væk. Og falder sammen i Sonjas arme og hulker, hulker.

Det var ikke hendes mening at ødelægge festen, åh nej. Nej, nej.
Kris

Men det vil ikke komme til at ske

ikkE , nOoget man sElv m Ikke

Victor

Gnuerne på savannen lever i flokke på helt op til flere tusinde. Kris har altid drømt om at se dem live, halvt kvæg, halv hest, på vandring mod en fjern horisont. Høj himmel, mørk nat med et brag.

Alt ånder fred og idyl, krokodillerne gider ikke røre sig ud af flækken, gnuflokken kan roligt komme ned til floden og slukke tørsten ... Den plettede i græsset. Har den unger, nej, den har ikke unger, den er selv en unge eller i hvert fald for ung til at få unger. Desuden er det en han.

Victor har styr på det, det er en gepard, det hurtigste dyr på jorden, med en max hastighed på næsten ioo km/t.

u

Udklædning ... Inge-Lise som flue, Kris som bænkebider.

Bitten

For Bitten er far og mors fallit ligesom Charles og Carolines, da de sammen med Mary og Laura og Carrie må forlade alt, hvad de har bygget op i indianerterritoriet længst ude mod vest i Det lille hus på prærien ... De kører hele den lange vej tilbage til civilisationen med prærievognen for at bo i Huset ved floden, hvor der dårligt nok er tale om et hus, det er en jordhytte, der drysser sand ned fra loftet ... Men Caroline holder fanen højt, som det første må de se at få gjort rent. Caroline er proper, og det er hendes vilje nok så meget som Charles’ eventyrlyst, der holder familien oppe.

Hun er undseelig og viljefast, Caroline, og har et hjerte af guld.
Syrenerne blomstrer Syrener i ruinen

2017. Gribbe

En gård under belejring. Kreditorer som gribbe. De sidder der på ladetaget og pudser sig og skubber til hinanden og blinker med øjnene for at holde sig vågne. De må være parate dag og nat, ingen og ingenting skal slippe derfra, uden de får deres tilgodehavender dækket.

Det, der kan realiseres, må realiseres, hvert eneste åndedrag, hvert suk. De er på deres plads.

Lysvågne. Stinkende ud af næbet af ådsel.

De ser vurderingsmanden snuse rundt ved husene, ved lade og maskinhus og nu også i haven, hvor han kigger ind ad vinduet til stuen, til deres sovekammer, selve gårdens hjerte, han bliver liderlig og forfølger duften af roser og aftershave og parfume og død, farmors død, lugter sig frem med sin lange næse, de ser dyrlægen komme og sige god for dyrene, at de er i god form, deres helbredstilstand i orden, de ser opkøberne holde ind og arrogant, i militærgrønne bukser og støvler og hvide kitler, vade gennem stalden og afgive et samlet elendigt bud på køerne.

De ser den ene lastvogn efter den anden bakke hen til porten, de ser mændene trække køerne ud af stalden og op ad rampen til lastvognen. Den ene lastvognfuld efter den anden. Tyve-tredive køer per læs. Og de bliver ved og ved til langt ud på aftenen, og de er i gang igen i den tidlige morgen, lastvognfuld efter lastvognfuld, ko efter ko bliver kørt væk. En uendelig række af køer, de fineste sortbrogede Holstein-Friesian, smukke, strålende selvbevidste køer med de fineste tal, avlet på de bedste tyre. Så får de lagt en grime på, vognmanden strammer rebet og trækker af med dem, den ene efter den anden. Og de smukke, de strålende selvbevidste køer bliver på de få meter ud af stalden og op ad rampen forvandlet til nothing, til nul, lige så ydmygede, som Lise-Lotte og Kris er blevet ydmyget i banken.
Kvierne bliver sendt afsted, og tyrene og de små kalve, inklusive spædkalve, nyfødte, vaklende på usikre ben, som Bambi på isen i Disney, og gribbene sidder der stadig. Flere kommer til, man ser dem højt oppe under den blå himmel, og man ser dem sejle ned og sætte sig på tagrygningen ved siden af de andre, én efter én. De sidder og pudser sig og nappes med naboen. De lukker øjnene, de kan næsten ikke være til for grådighed og skam.

Maskiner: tre traktorer og en gummiged, vogne, plov og harve og såmaskine og gødningsspreder og sprøjte, finsnit-ter og siderive og presser og tromle og vandingsmaskine. Og værktøj, hele panelet med alle mulige størrelser af nøgler og rørtænger og skruetrækkere, Tømrehamre og smedehamre og ambolt og søjleboremaskine og vinkelsliber og C02-svejser og el-svejser og højtryksrenser.

Alt... Ingenting, absolut ingenting, unddrager sig gribbenes opmærksomhed. Det kan ikke blive småt nok, reservedele, søm og skruer.

Så får de øje på bilen, en næsten ny Volvo, de satans gribbe. De skal sgu ikke have sådan en karet at køre i, Inge-Lise og Kris, de kan få en rustbunke eller et par cykler, det må være godt nok til dem.

Foderbeholdning ved skæringsdato bliver nøje opmålt, alt foder, kraftfoder og majsensilage og græsensilage og halm og avlen på markerne, græs og majs og korn, alt... Det hele skal gøres op og omsættes i penge. Bygningerne: stalde og lader og maskinhus og siloer og stuehuset. De er heldige at få deres senge med ud.

Der er ingen pardon, ingen kære mor. Og hvis de havde kunnet værdisætte familieliv og fritid og kreativitet og stolthed og frihed og arbejdsglæde og den rene luft, de indånder, og fuglenes sang og rævens gøen og frøernes kvak og udsigten over fjorden, så havde de taget det med.

Og hvis de havde kunnet værdisætte Mamrelund, gårdens lunge, på skrænten ned mod kanalen, hvor farmor for over ioo år siden plantende fire ege, som er blevet de rene
kæmper, og hvoraf de to ligger flækket, halvt væltede og med en vrimmel af fugle og larver og insekter er som paradis, havde de kunnet værdisætte Mamrelund og profanere det helligste, havde de gjort det med.

Men de interesserer sig ikke for paradis og helligdomme, de er fløjtende ligeglade.


Før himlens lys kan leve i dig maa det samles på øjets hinde. Skal sjæl til sjæl finde vej maa de først gennem kødet skinne. John Donne

1.1 stumper og stykker

En ny traktor, det skulle altid være Deutz

Men det er det rå Mamrelund, de kender. Det, som er skabt af træer og dyr i forening

Han har gode knogler og stærke sener

Støvler af sten

En rasende masse gæs
To hoveder, ti fingre på hver hånd

Og nedenfor baner kanalen sig vej, og fjordens blå vand breder sig ud. Der er så stille her ved aftenstid. Det er næsten til at græde over, så stille og så smukt

Han har kun en kind

A for aflæsservogn og agermark og ajle

Når man har det sådan, at man lige så godt kunne blive kørt på møddingen først som sidst

Så er hun pludselig tre dage sammen med brændevinsbrænderen Herr Krankel i Tyrol

B for Blomsterfugl

G for de samme gener

Heste er heste, og solen er rund

Søvn og flagermus

En krans fra Herr Krankel med et bånd med inskriptionen Libe dich

Den plettede i græsset. Har den unger, nej, den har ikke unger, den er selv en unge eller i hvert fald for ung til at få unger. Desuden er det en han ... Victor har styr på det, det er en gepard, det hurtigste dyr på jorden, med en max hastighed på næsten ioo km/t,

,,. og komme hjem og strikke og tabe en pind eller finde en mand at gå i biografen med
At have stukket en ridepisk ned i den ene af sine skinnende lakstøvler som går helt op over knæene. Afsætte et kys, et rødt kys, på hans kind ... og rulle med øjnene

Inge-Lise som flue. Kris som bænkebider

J for jumbojet og jungle

K for kraniebrud og kridt og kugleleje

Kongen bød at Stavnsbaandet skal ophøre, Landboe Lovene gives Orden og Kraft at den frie Bonde kan vorde kiek og oplyst, flittig og god, hæderlig Borger, Lykkelig

L for lade, ladetag, landevej, landevejsrøver og lastbil

Hvor meget vil I have af mig, skal jeg ribbes fuldstændig og gå rundt i en laset frakke og sove i en høstak som Knut Beckers Lille Brød-soldat

En aften i lavningen hos kvierne gennemstrømmes de af tåger. Kviernes pels bliver ligesom fortykket af vand

Ildstormen når hele vejen rundt om kloden

Den store maskindød

Men det vil ikke komme til at ske

ikkE , nOoget man sElv m Ikke

Der er ikke nogen, der mærker noget på Inge-Lise, hun er ikke anderledes, end hun plejer at være, men nedenunder ... Når man har det sådan, at man lige så godt kunne blive kørt på møddingen først som sidst
Victor får diagnosen borderline Gårdens hjerte er tungt af sorg

På høvlebænken i huggekammeret mellem træskæreværktøj og malingsrester småbitte eksplosioner i farfars støvede briller

De gamle ege i Mamrelund græder

Borderline ...En personlighedsforstyrrelse

Jeg skal med sorg i sindet sige af hele mit hjerte TAK for 41fantastiske år fyldt med kærlighed, glæde og meget arbejde. Til alt og alle, der har beriget mine år her. Kris siger farvel til sit hjem i 65 år. Jeg ved, vi klarer det, fordi ALLE har hjulpet os.

De er en hel flok, og de kan lide hinanden alle sammen, Kjeld og Sonja, Max og Hanne, Tom og Berit og Knud og Nina og Kris og Inge-Lise, den ny købmand og Lizzi. Det er helt vildt, de er fulde, og de synger

Han var fremsynet og vild

Farmors ånd i sovekammeret er blevet så ene, ingen drenge er kommet til skade, der er ingen trøst og ingen at trøste

Al min storhed kom af den gård

Men nu ved vi, hvad det vil sige at blive sat ud

At få sparket

*
2. Det nye sted

Rubert maner de onde ånder væk fra det nye sted. De står i en halvcirkel omkring ham, og han vifter de onde ånder væk fra stuen med en vifte af fjer, vifter ud mod alle fire verdenshjørner, vest, nord, øst, syd, omhyggeligt, så ingen ond ånd bliver tilbage.

Han ser dem, han kender dem, han ved, hvor de er, og hvem han skal tage alvorligt og hvem der er harmløs, hvem af de små der er virkelig ond, hvor galden flyder, hvor ilden står i den ondes øjne, og som sprutter gift ud gennem næsen ... Som ikke kender til nåde.
Det er en vildt fremmed kultur, men de synes, Rubert kommer med det, de har brug for til at skabe nyt liv. Inge-Lise ser på Kris, og Kris giver hendes hånd et klem, sådan som han gjorde for længe siden, da de stod for alteret og gav hinanden deres ja.

Og Rubert kalder de gode ånder til med tromme og sang. Han sidder på gulvet og trommer og synger en rituel sang, en slags pow wow, som hos prærieindianerne, monoton og længe. Og han kommer op at stå og har malet sig i ansigtet med aske og okker, han har halm i håret og fjer i håret ned ad ryggen, og han danser rundt og rundt og rundt og rundt... Agnes hjælper til og serverer som hos mor et symbolsk måltid bestående af majs og bønner og bisonkød, og Rubert omfavner dem alle, ingen bliver sprunget over, ingen er overflødig.

Og der er fjer ud over det hele, og der er aske og okker ud over det hele og hår ud over det hele, jord ud over det hele og en hane med ubegribelig lange sporer må ofres, og blodet sprøjter op af halsen på den og ud over det hele ... Hvis man tror nok på det, vil blodet yde dem beskyttelse.

Bitten og Thomas har købt en lille landejendom på fem tdl. med stuehus og udhus med stald og lade ikke langt fra Kongenshus Mindeparks lynghede og lejer den ud til Kris og Inge-Lise, for de må intet eje.

Som fallenter må de træde et skridt tilbage. De må opføre sig pænt og måske ad åre få retten til at blive selvejere igen.

Hele familien og alle vennerne er kommet. Det skal gøres med manér, når deres ny hjem skal velsignes. Der gives gaver: frugttræer, bærbuske, høns og kalk og kalkbørste står til parade langs udhuset... Alt, hvad der kan få livet til at blomstre om dem ... Og på gavlen hænger en bisontyrs kæmpe skrummel af et hoved, sort og skummelt med en pandebrask af beton.

De kom igennem det. Med familiens og venners hjælp. Det er rørende, der er så mange, der står op for dem. De finder lykken.
Men de falder hele tiden ned i det hul, konkursen har efterladt.

Syrenerne blomstrer Syrener i ruinen

Gladiators klassikere på kanten af den etablerede kanon udkommer i det, vi har kaldt Sandalserien. Det drejer sig om litteratur, der kortlægger nye egne af hjernens geografi, ufortrødent rapporterer om nye opdagelser, andre erfaringer, og som i en vis forstand har gjort arbejdet før os og flyttet grænserne for det normale, så vi ikke behøver at kæntre.

I princippet drejer det sig om dansk litteratur fra oldtiden til i dag. I praksis vil vi forfølge forfattere fra omkring det moderne gennembrud til ca. 1980.

Der er og har igennem godt hundrede år, været en tilbøjelighed til, at litteraturhistorien gentager sig selv og uden at kigge op i bakspejlet en eneste gang fremhæver de samme otte-ni værker. Men med det resultat, at man som menig læser lades i stikken, for det
er de værker, der står fremme hos boghandleren og på biblioteket, og igen i skolen og på universitetet får man tudet ørerne fulde af det samme, det er det, du skal kunne, kun det, det er pensum, og mangfoldigheden går tabt.

For rigtig at lære et menneske at kende, må man lære dette menneskes spændvidde, man tro på, at han eller hun er rummelig. På samme måde er det ikke nok i en given historisk periode at lære f.eks. kongerækken og bilde sig ind, at man så ved noget om samfundet. Der skal mere til.

Især, men ikke kun, kvinder er som forfattere et overset folk. Sikkert fordi litteraturhistorien er skrevet af mænd, og det endda af den særlige støbning, der ikke bryder sig meget om kvinder, der vil skrive, måske ytrer sig brutalt om tilværelsen, eller flirter med noget så usundt som surrealismen, og ikke mener, deres opgave i livet er at føre slægten videre.

Men man skal heller ikke være meget blegfiset mandlig forfatter for at ryge ud. Eller hvis man ligefrem er hysterisk, hvis man er halvkriminel. Næ, der skal ro på, hår på brystet, der skal jages og køres i bil, og man skal aldrig kunne finde ud af det med faren og da slet ikke det modsatte køn. Man skal have kendt modgang, det er en læreproces, og man kommer videre, modnes.

Den litterære kanon, som fastlagt af undervisningsministeriet, er i den forstand ikke bare moden, men overmoden. Eller intentionen er. For her handler det om det gode og følge trop og danne det menneske, der er dansk eller skal være dansk. Det er her, samfundets sammenhængskraft ligger gemt. Så vil der blive lyttet. Så har vi vores på det tørre.

På Gladiator vil vi noget andet. Vi vil gøre opmærksom på en hel række glemte forfatteres værker ved simpelthen at genudgive dem. Så de bliver tilgængelige. Så de kan genlæses, så det skøre får plads, så smerten og desperationen har et sted at være. For vi tror, at det som ellers er hjemløs, om ikke andet så for en tid, kan finde hjem i det skønlitterære værk.