Fredag den 11. september

Anne-Maj Mortensen har aldrig følt sig tiltrukket af well-ness-industrien. Agurkeskiver på øjnene, saunagus, hvalsang og pling-plong-meditationsmuzak ... nej. Bare nej. Alligevel sidder hun nu midt i et spahelvede omgivet af muntert pludrende venindepar, som vandrer rundt i hvide badekåber på vej til eller fra ansigtsbehandlinger og mudderbade. Mange af dem bærer rundt på uappetitligt udseende smoothies: grønne, bordeaux eller gråslimede af chiafrø og proteinpulver. Fy for pokker, tænker Anne-Maj og lader sig med en højlydt stønnen synke ned i en blomstret lænestol med ryggen til de andre gæster. Hun placerer sit nyopererede venstreben på en puf og filosoferer videre over den ubegribelige smoothietrend: Hvis man vil have frugt og grøntsager, kan man vel bare spise dem. Hvorfor ødelægge de gode fibre med en tur i blenderen? Hun fatter det ikke.

Anne-Maj er her med andre ord ikke for den såkaldte wellness’ skyld. Den er blot et nødvendigt onde, hun må finde sig i for at få det, hun i dyre domme betaler for: tre uger med fuld forplejning, kyndig fysioterapi, en god seng - og ingen trapper.
Det sidste er nok i virkeligheden det vigtigste. Anne-Maj har nemlig så sent som i mandags fået et nyt knæled, og i sin nuværende tilstand, afhængig af to krykkestokke og med temmelig mange smerter, ser hun sig ude af stand til at bo i sit lille, toetagers byhus inde i Nykøbing: Toilet og soveværelse befinder sig på førstesalen, køkkenet i stueetagen. Det ville betyde mange ture op og ned ad trappen hver dag, og det magter hun ganske enkelt ikke, selv om personalet på hospitalet stædigt har fastholdt, at det burde hun kunne nærmest med det samme.

Det kan de sagtens sige, tænker hun og smiler lidt anstrengt til den buttede tjener, som har fulgt hende ud i havestuen med et glas kold hvidvin og en karaffel med postevand på en rund bakke. Den unge kvindes mund og næse er skjult bag et babyblåt engangsmundbind, men hendes øjne lader ingen i tvivl om, at hun smiler. Da hun er gået, sluger Anne-Maj to smertestillende kapsler og synker tilbage i stolen med et suk. Hun kunne naturligvis have valgt et seriøst, specialiseret rekreationshjem uden alt det forstyrrende new age-halløj, men det nærmeste ligger i Nordsjælland, og hun har det skidt med at skulle så langt væk; helt at undvære regelmæssige besøg af datteren Iben, barnebarnet Didi og sin lille hund, som i heldigste fald og med vinden i den rigtige retning adlyder navnet Mortensen den Tredje.

Odsherreds eneste lokale genoptræningsmulighed er netop stedet her: Høve Kurbad, knap tyve kilometer fra Nykøbing. Det højtbeliggende hotel er kendt viden om for sin enestående udsigt over Sejerøbugten og de smukt renoverede bygninger: kalkede mure, store småsprossede vinduer, en bred veranda ud mod havsiden - alt i hvidt
med små detaljer i en sart lyseblå. Det er så smagfuldt, at det gør ondt. Hovedbygningen har ligget her, øverst på skrænten, i over hundrede år, mens spafløjen med pool og diverse behandlingsrum er opført for få år siden. Det hele i den originale stil, som mest af alt minder om et romantisk badehotel. På den stejlt skrånende grund ud mod bugten er anlagt en kæmpestor, charmerende have, der holdes delvist vild; med klippede stier i det høje græs og en mængde små buskadser, så parken trods sin størrelse virker intim og hyggelig. Rundtomkring står hvidmalede bænke, og Anne-Maj ville ønske, hendes ben tillod hende en spadseretur ned til en af dem.

Niveauet for såvel genoptræning som spaophold er højt, har hun ladet sig fortælle, og prisen er naturligvis derefter: Anne-Maj har været nødt til at optage lån i sit hus for at få råd. Men hjælper behandlingen, ræsonnerer hun, er det hver en krone værd. Hun har en god forudanelse om, at det gør den. Fysioterapeuten lyder i hvert fald meget overbevisende.

Hun nipper til vinglasset. Det er eftermiddagens tredje genstand, men noget skal man jo have at stå imod med, tænker hun og kaster et irriteret blik ud mod et par i trediverne, der med armene om hinanden har taget opstilling på verandaen. De spærrer totalt for udsigten. Egoister.

Siden myndighederne i marts tog konsekvensen af, at coronapandemien var nået frem til lille Danmark, har hun og de fleste andre tillært sig de nye omgangsformer uden de store problemer. Efterhånden sker det nærmest automatisk: Man holder afstand, spritter af, vasker hænder, undgår store forsamlinger, passer på hinanden, mødes så vidt muligt udendørs, holder sig til sin boble af udvalg-
te venner og familiemedlemmer. Som forhenværende lægesekretær har Anne-Maj været vant til et højt hygiejneniveau hver eneste dag, så hende generer det ikke, og så vidt hun kan bedømme, gælder det også størstedelen af hendes landsmænd. Alle er trætte af restriktionerne, men man holder ud. Enhver kan jo se på smittetallene, at de virker.

I denne situation er det virkelig heldigt, at hun opholder sig netop her på dette luksuskurbad, hvor hygiejnen er i top, og personalet tydeligvis er instrueret i at tage alle forholdsregler. Alt foregår ubesværet og som den naturligste ting i verden; ikke som i supermarkedet, hvor man hele tiden skal vogte sig for de demonstrativt ligeglade. Anne-Maj kaster endnu et surt blik ud mod det forelskede par, der står ganske ugenert og tungekysser med hele hotellet som publikum. Gå dog op på værelset og smit hinanden, tænker hun arrigt.

Det lyseblå hus hjemme på Lindealle passes af Iben og Didi, som fodrer, luffer og med garanti overforkæler Mortensen. Det er ikke noget stort offer for dem - begge elsker den ruhårede gravhund og ville meget gerne selv have et firbenet familiemedlem, men deres udlejer er urokkelig modstander af enhver form for kæledyr.

I et par måneder under pandemiens første bølge havde Anne-Maj, Iben og Didi isoleret sig sammen i førstnævntes hus, og det var egentlig gået forbløffende godt med at etablere nye hverdagsrutiner, selv om pladsen var trang. Iben var af og til forsvundet en enkelt aften. Hun nægtede at sige, hvor hun var, men lovede på æresord, at hun opførte sig fornuftigt og lod sig teste regelmæssigt. ”Jeg er voksen, Mor,” havde hun påpeget. ”Jeg har brug for
et voksenliv. Og jeg får pip, hvis jeg skal se på jer to hver eneste aften, indtil det her er overstået.” Afog til skal man bare ikke diskutere med Iben, ved Anne-Maj, så det gjorde hun naturligvis heller ikke ved disse lejligheder. Skal hun være helt ærlig, er hun af og til lidt bange for sin datter.

”Hej.” En stemme skærer sig ind i Anne-Majs tanker. ”Må jeg sidde her, eller venter du på nogen?” Det er en lille vissenpind af en dame, noget yngre end Anne-Maj selv og iklædt wellnessfolkets uniform: en kridhvid frottékåbe og skridsikre gummisandaler. Hendes skulderlange pagehår er stribet i honninggyldne nuancer. Hun opdager Anne-Majs ansigtsudtryk og tilføjer lidt forskrækket: "Forstyrrer jeg?”

”Nej da,” lyver Anne-Maj. Herregud. Den anden er tydeligvis også på et soloophold. Det er vel meget logisk, at de to kvinder fordriver lidt af tiden sammen. ”Nej nej,” gentager hun. ”Sæt dig endelig ned.”

”Ida Funch.” Damen stiller et dugget glas fra sig og rækker rutinemæssigt ud efter flasken med håndsprit. ”Anne-Maj Mortensen.”

”Skål.” Ida Funchs drink ligner en gintonic; heldigvis ikke en af de ulækre smoothies. ”Er du her til genoptræning?” spørger hun med et blik mod Anne-Majs bandagerede ben.

”Nytknæ,” svarer Anne-Maj. ”Jeg blev opereret mandag, ankom hertil i går - og har booket rekreationsophold indtil tredje oktober. Og du? Du er her måske kun weekenden over?”

”Næh, jeg bliver et par uger. Jeg skal bare hvile mig lidt.” Ida trækker på skuldrene. ”Det er mere ... mentalt.” ”Ja?”
Ida trækker badekåben lidt mere sammen om sig: ”Jeg gik ned med stress for et par måneder siden ...” Et nyt skuldertræk. ”Jeg troede egentlig, det ville hjælpe at arbejde hjemmefra under nedlukningen, så jeg slap for alle afbrydelserne på kontoret, men nej. Det blev nærmest værre. Jeg kunne slet ikke overskue noget som helst, og det var mig, der skulle styre alle de interne Zoom-møder på computeren og sørge for, at de andres opgaver blev koordineret. Det kunne jeg slet ikke klare ... Nu er jeg så sygemeldt. Jeg får antidepressiv medicin og går i terapi, og behandlingen er begyndt at virke så godt, at jeg snart kan vende tilbage til arbejdet. Så foreslog min mand, at det måske ville være smart at forkæle mig selv lidt inden da. Det er derfor, jeg er her.”

”Det lyder da som en god idé.” Anne-Maj har meget svært ved at forestille sig at få stress. Hendes overbevisning er i bund og grund, at man bare skal tage sig sammen og være omhyggelig med at planlægge sin hverdag. Orden og systematik giver ro i sindet. Men den slags siger man jo ikke højt. ”Hvad laver du?”

”Lige nu?” Ida ler. "Slapper af og får en drink.” Hun ser på Anne-Maj. "Sorry. Det er selvfølgelig ikke det, du mener. Jeg er redaktionschef på Alt for Familien ... Jeg ved ikke, om du kender bladet?”

”Jo da,” svarer Anne-Maj helt oplivet. ”Jeg har faktisk lige bedt min datter om at tage denne uges nummer med til mig i morgen. I har nogle rigtig gode krydsord.”

Ida nikker. Isterningerne klirrer i glasset, da hun tager en ny slurk. ”Så du har en voksen datter?”

"Iben.” Anne-Maj smiler. ”Og et barnebarn på snart tolv.”
”Hold da op.” Ida tager endnu en slurk af sin drink. ”Hvad laver Iben?”

”Hun er ... Hun søger job for tiden,” siger Anne-Maj.

”Åh. Hvad som?”

”Iben har været ekspedient i mange år, de seneste år i en skoforretning. Hun var ret glad for det, men så kom coronaen.”

”Det gør mig ondt.” Ida lyder faktisk, som om hun mener det. Hun rejser sig: ”Skal du have én med?” Hun ser på Anne-Majs næsten tomme vinglas.

”Jeg burde ikke ...”

”Åh, kom nu. Det er min omgang. Bagefter kan vi gå ind og spise. Jeg kan se, der er søtunge i dag.”

”Tak.” Anne-Maj tømmer glasset. ”Men jeg har altså spist.”

Ida ser på uret. "Den er kun lidt over syv.”

”Jeg var så sulten, og køkkenet åbnede klokken fem.”

”Var den så god, maden?”

”Joh ...” Anne-Maj trækker på det. "Fisken var lidt tør, som om den lige havde fået nogle minutter for meget i ovnen, og kålsalaten var for groft skåret.”

”Jaså.” Ida ser en smule forbløffet ud. Hun kender jo ikke Anne-Majs pertentlige forhold til madlavning.

Det tætomslyngede par på verandaen er gået, og lyset er så småt ved at svinde. Anne-Maj stirrer gennem det småsprossede vindue ud over Sejerøbugten, hvor en mængde hvide skumtoppe langt nede under hende bryder det mørke havvand.

Ida kommer tilbage med deres drinks, og den følgende time tilbringer de to kvinder i hyggelig samtale. Pillerne og alkoholen i forening har dæmpet smerterne i An-
ne-Majs knæ til et udholdeligt niveau, og hun sender i sit stille sind en dybfølt tak til sin læge, Morten, som har sørget for, at hans gamle lægesekretær har ordentlig smertedækning i stedet for de håndkøbstabletter, der er hospitalets bedste bud.

To kvinder i trediverne sætter sig i sofagruppen ved siden af, også de i badekåber og begge med mørkt, fugtigt hår; den ene kvindes er langt, og den anden er klippet i en kort stritfrisure. Den langhårede har en kæmpemæssig, indviklet tatovering, der dækker hele det ene underben, og et tyndt, flettet læderarmbånd om håndleddet.

”Skål,” siger den korthårede kvinde og nikker til Ida og Anne-Maj med løftet glas.

Da alle fire har nippet til deres drinks, siger den tatoverede i et konverserende tonefald: ”Nå, vi kan da ikke klage, hvad?” Hendes stemme skratter let, som om hun har været kæderyger hele sit liv, og hendes stemmebånd nu definitivt er ved at give op. ”Det her er da bare livet!” Hun sender dem et stort smil.

”Kurbadet?” spørger Anne-Maj. ”Ja, her er dejligt.” ”Vi har vundet det,” siger den korthårede. "Opholdet, altså. To overnatninger på enkeltværelser, fuld forplejning og tre behandlinger hver. Det koster os ikke en krone.” ”Vi og vi.” Den tatoverede smiler. ”Du vandt, og så var du så sød at invitere din lillesøster med.”

”1 er søstre?” spørger Ida.

”Ja.” Hun peger med glasset over mod den anden kvinde: ”Det der er Lenette, og jeg hedder Miah. Andersen og Andersen.”

”For et par uger siden lå der en adresseret brochure i min postkasse,” fortæller Lenette, ”og vi har endda et Nej
tak til reklamer-skilt klistret på. Det er ret irriterende, at det ikke bliver respekteret... men denne gang var det jo faktisk held i uheld,” siger hun.

"Hvis tryksagen er adresseret til dig, gælder Nej tak-skiltet ikke,” siger Ida i et lidt belærende tonefald, som om hun er ved at formulere en notits til sit ugeblad.

Lenette trækker på skuldrene. ”Det var i hvert fald en reklame for et eller andet firma, og der stod uden på kuverten, at man kunne vinde en spaweekend i Høve ... Ellers havde jeg sgu nok ikke lukket den op. Man kunne deltage i konkurrencen ved at svare på nogle dødlette spørgsmål og sende svarene til en bestemt mailadresse.” Ida smiler. ”Og så vandt du? Fantastisk!”

”Det er helt sikkert på grund af coronaen,” siger Ida. ”Alle hoteller og restauranter har mistet mange penge, så de gør vel alt for at få lidt gang i omsætningen.”

”Ja, alle regeringens vanvittige påfund går hårdt ud over erhvervslivet,” siger Lenette og ryster på hovedet. ”Bare vent: Der vil være mange, som går konkurs. Det er godt nok en høj pris at betale for at undgå en ganske almindelig influenza.”

Anne-Maj skal lige til at protestere, men tager sig i det. Ikke om hun gider sidde her og diskutere alvoren af coronavirus. Hun leder behændigt samtalen over på mere neutralt område og spørger de to søstre ud om kurbadets udvalg af behandlinger.

Kort efter forlader de yngre kvinder havestuen og går op på deres værelser for at skifte til almindeligt tøj inden middagen.

”Skal vi se at komme ind i restauranten?” spørger An-ne-Maj.
”To minutter,” svarer Ida. ”Jeg skal lige drikke ud.”

Da de omsider forlader havestuen, og Anne-Maj tumler lidt med stokke og skuldertaske, standser Ida pludselig midt i en bevægelse: ”Nu ved jeg, hvor jeg kender dig fra,” udbryder hun. ”Det var dig, der fangede en seriemorder sidste år! I den der genbrugsbutik ... det var i Nykøbing Sjælland, ikke?”

Anne-Maj lægger ansigtet i ydmyge folder. ”Åh,” siger hun, ”det var da ikke noget.”

”Jo, det var,” ivrer Ida. ”Hvis du ikke havde grebet ind - hvem ved, hvor mange flere der så var døde?”

”Før eller siden havde politiet vel fundet frem til den rigtige,” svarer Anne-Maj og undgår omhyggeligt at støtte på venstre ben. Virkningen af den smertestillende medicin er ved at klinge af.

”Nu ikke så beskeden.”

Anne-Maj er i vældigt humør resten af aftenen og fortæller beredvilligt om opklaringen af forrige års Genbrugs-mord, og Ida lytter helt opslugt, mens hun spiser. Først da Anne-Maj er ved at trimle om af træthed, bryder de op. Ida følger sin nye bekendt helt hen på værelset, og Anne-Maj må gøre sig meget fast i mælet for at slippe for hendes lidt for omsorgsfulde selskab under vandladning og tandbørstning.

Da Anne-Maj er blevet alene, og aftentoilettet er overstået, tager hun endnu to af Mortens gode Dolol-kapsler. Så trækker hun dynen op til næsen, forsøger at ignorere smerterne og vipper fødderne op og ned, som hun har fået besked på af fysioterapeuten. Resten af de obligatoriske øvelser springer hun over. I morgen giver hun den en ekstra skalle, tænker hun.
Lørdag den 12. september

”Mor!” Iben ser helt forskrækket ud. ”Hvad er der sket?”

”Ah, det er bare mig, der er en klovn.” Anne-Maj sidder på en havestol med en ivrigt logrende Mortensen på skødet. ”Jeg skulle ud at tisse i nat, og så gled den ene krykke på badeværelsesgulvet. Jeg snublede og hamrede hovedet ned mod håndvasken; tænkte kun på at passe på mit knæ, så ... Ja, det må have set fuldstændig åndssvagt ud.” Hun forsøger sig med et grin, men har for en gangs skyld lidt svært ved selv at se det morsomme i sin egen klodsethed. Slaget i sig selv havde selvfølgelig gjort ondt, men følelsen af sårbarhed var langt værre. En angst, som hun ellers ikke kender meget til, havde grebet hende. Hvad nu, hvis hun havde vrikket helt forkert om på det nyopererede knæ? Skulle hun så opereres på ny? Og hvad var der sket, hvis hun ikke havde kunnet komme op igen, som hun lå der uden sin mobil? Hvor længe ville hun have ligget derude på flisegulvet, før nogen havde fundet på at lede efter hende?

”En ting er sikker,” tilføjer hun, mens hun gør et ihærdigt forsøg på at holde Mortensens tunge ude af sit næse-
bor. ”Det har gjort mig endnu mere glad for ikke at være derhjemme for tiden. Tænk, hvis det var sket på vej ned ad trappen. Jeg kunne være død.”

Didi glemmer alt det med at holde afstand og slår armene om hende. ”Sådan må du ikke sige, Mormor. Du må ikke dø.”

”Det gjorde jeg jo heller ikke,” siger Anne-Maj, som nu både skal holde styr på sin eksalterede hund og det stakkels knæ samt skubbe sit forskrækkede barnebarn lidt på afstand, uden at det virker alt for ukærligt. Ungen er jo tilbage i skole her efter sommerferien, og hvem ved, hvor meget virus hun er udsat for i det daglige? ”Det gik jo fint, skat.”

”Men dit øje!”

”Ja, det vil nok være papegøjefarvet resten af den tid, jeg skal være her. Jeg ser herrens ud.”

Hverken Iben eller Didi modsiger hende.

De sidder på terrassen med Sejerøbugten liggende udstrakt under sig. Den stride blæst gør det i virkeligheden lidt for koldt at sidde stille, men Anne-Maj er ude af stand til at gå mere end nogle få meter, så raske spadsereture i det kuperede landskab er udelukket, og da hotellet udtrykkeligt formener hunde adgang indendørs, er hun og hendes gæster nødt til at blive, hvor de er.

”Men hvordan går det ellers, fru Mortensen?” spørger Iben, da hun omsider har fået nok af at stille spørgsmål om morens sæbeøje. ”Har du mange smerter?”

”Joh ...” Anne-Maj kaster et blik over mod Didi, der har lokket Mortensen den Tredje med sig og nu er i færd med at rulle grankogler hen til ham. Erfaringen siger, at Didi udmærket er i stand til at følge med i en samtale, selv om
hun tilsyneladende er dybt koncentreret om noget andet. Og der er jo ingen grund til at gøre barnet bekymret. ”Det er ikke så galt,” lyver hun derfor. ”Det er værst, når Kim Kellerup har været hård ved mig. Fysioterapeuten,” tilføjer hun. ”Han er sådan en kropsfanatiker; går til crossfit flere gange om ugen, har han fortalt. Hvis man kan gøre den slags frivilligt, når man har tilbragt hele dagen i et motionscenter, så er man altså lidt blød i bolden ... Kim er sindssygt skrap. Altså virkelig. Det er ligesom at blive hundset med af sin gamle gymnastiklærer.”

”Ah, jeg kender typen,” siger Iben med en gysen. ”Der er kun én slags mennesker, der kan skræmme mig mere end idrætslærere, og det er bademestre.”

Anne-Maj ler. "Præcis. Kombinationen af rungende fliserum, klorlugt, plastsandaler og en skinger fløjte forvandler mig til en hare, der sidder paralyseret af angst i billygternes lyskegle. Det er en stor del af grunden til, at jeg hader svømmehaller.”

”Og tænk, betaler du ligefrem penge for at lade sådan en type kommandere rundt med dig?” Iben ryster på hovedet.

”Arh, så slem er han nu ikke,” trækker Anne-Maj i land. ”Kim er faktisk ret hjælpsom, når det stikker ham. Egentlig skal jeg klare alt muligt selv allerede nu, men ... I går tabte jeg min pilleæske, da jeg ville tage noget smertestillende efter træningen. Jeg havde ærligt talt virkelig mange smer...” Anne-Maj stopper midt i ordet. Hun ser over mod Didi, der forsøger at få Mortensen til at gribe grankoglen i luften. Den lille hund står bomstille med et undrende blik, mens barnet kaster koglen til ham igen og igen. Det falder ham tydeligvis ikke ind at gribe noget
som helst. Anne-Maj ser igen på Iben. ”Du ved ...” Da hendes datter nikker, fortsætter hun: ”Men i hvert fald ... Jeg tabte æsken, og kapslerne rullede ud over hele gulvet og ind under diverse styrketræningsmaskiner. Jeg kunne pludselig slet ikke overskue at skulle ned og kravle rundt efter dem, og jeg vidste, at det ville Kim kræve, og ... jeg havde så on... var så træt, og jeg kunne slet ikke overskue det.”

”Åh, Mor.”

Det er yderst sjældent, at Iben viser omsorg for sit mødrene ophav. Anne-Maj er lige ved at miste tråden. ”Nå, men ... hvad var det? Jo, det opdagede Kim så. Og i stedet for straks at kommandere mig ned på alle fire lod han mig blive siddende, og så var det ham, der kravlede rundt og samlede alle kapslerne op og puttede dem i min lille æske. Bagefter hentede han et glas vand til mig, og så sad vi og sludrede, indtil pillerne begyndte at virke, og jeg kunne humpe tilbage til mit værelse.”

”Han lyder da ret sød.”

”Ja, han kan i hvert fald være det.” Anne-Maj skærer en grimasse. ”Men jeg er bange for, at det er undtagelsen. Det meste af tiden er manden ganske forfærdeligt ivrig.” ”Det er den slags jo.” Iben smiler skævt. ”Jeg kan lige se dig for mig fistre rundt i et træningslokale med sådan en sporty type med alt for meget energi.”

"Fire mere! Fire mere! Bare giv den gas!" vrænger Anne-Maj og ler. "Heldigvis er manden på weekend nu, så jeg slipper for det helvede indtil på mandag.”

”Hvor tit skal du igennem træningsprogrammet?” "Flere gange om dagen, de fleste på egen hånd.” Hun skufler sig. ”Ej, hvor er her koldt!”
”Jeg har også fået for lidt tøj på,” indrømmer Iben. ”Jeg har vist ikke helt indset, at det er ved at blive efterår.” ”De lover indian summer i de kommende uger.” "Virkelig? Det lyder godt.”

”Sæt Mortensen i bilen, og giv ham et tørret griseøre. Så går vi ind og får en kop kaffe.”

”Har de kakao?” Didi har ganske rigtigt fuldstændig styr på indholdet af de voksnes samtale. ”Med flødeskum?” ”Lad os finde ud af det.” Anne-Maj sætter hænderne mod armlænene og skubber kroppen op i lodret position. Et skarpt jag i det nyopererede knæ får det til at svimle for hende, og hun må gøre holdt et øjeblik, mens hun mærker sveden pible frem langs hårgrænsen. Da hun igen kan trække vejret, bakser hun krykkerne på plads, så hun kan støtte sig til dem. I det samme bemærker hun Ibens udtryk. ”Det går fint,” insisterer Anne-Maj.

”Det ser altså ikke sådan ud.” Iben holder bekymret øje med sin mor, mens de sætter kursen mod hovedindgangen.

De tager plads midt i restauranten - næsten halvdelen af bordene er fjernet, så regeringens afstandskrav kan overholdes, og alle pladser ved vinduespartiet er optaget af frottéindhyllede wellnessdamer. Søstrene Miah og Lenette fra i går vinker muntert, og Anne-Maj nikker tilbage, mens hun klamrer sig til krykkerne. De gæster, som Anne-Maj nu ved er her på rekreation, sidder for sig selv bagerst i lokalet. En bleg kvinde og en ældre, bebrillet herre sidder over for den stressede Ida Funch samt en særdeles velklædt dame. Tytter, præsenterede hun sig ved morgenbordet, hvor hun og Anne-Maj havde siddet over for hinanden. Tytter er her for at tabe sig på en eller
anden juicekur. Hvis man nu var lidt snedig, så bad man om at komme på den samme diæt, tænker Anne-Maj. Det ville da være smart at kombinere genoptræningen med et højst tiltrængt vægttab. Problemet er bare, at hun lige har tjekket menuen og ved, der er hjemmelavet pasta med hummersauce i aften. Og tiramisu til dessert... Fra i morgen, beslutter hun. Så vil hun overveje det seriøst.

”Er det dit barnebarn, Anne-Maj?” spørger den søde, unge tjener fra i går. ”1 ligner vel nok hinanden.” Hun sætter den musselmalede kop med varm chokolade foran Didi og stiller en skål med rigelige mængder flødeskum ved siden af den. "Samme runde næsetip, samme smilehuller.”

Hendes øjne er lattermilde over mundbindets kant. Didi og Anne-Maj kigger forbløffet på hinanden; den første måske en anelse mindre begejstret end den anden. De to er så forskellige, som man næsten kan være, når man er blodsbeslægtet, og de plejer ikke ligefrem at føle sig som hinandens spejlbilleder. Anne-Maj lille, bred, med det grå hår klippet i noget, den lokale frisørsalon insisterer på at kalde en frisk korthårsfrisure. Didi tynd, med alle tegn på med tiden at vokse sig høj; håret er langt, tykt og gyldent. Læg dertil, at aldersforskellen er på godt et halvt århundrede. ”Ah, hvad?” siger barnet efter ubønhørligt at have ladet et skeptisk blik vandre rundt mellem sin mormors rynker og deller. ”Synes du virkelig?”

”Det med smilehullerne er da rigtigt nok,” siger Iben. ”Jeg har dem også. Se!” Hun smiler overdrevent.

Didi løfter et øjenbryn og vender sig atter mod tjeneren. ”Hvad hedder du?”
"Katrine.” Tjeneren piller ved sit mundbind, griber sig i det og lader skyndsomt hånden falde. "Hvad hedder du?”

”Didi.”

Katrine opdager, at den tatoverede wellnessdame, Miah, ved vinduet gør tegn til hende om at komme. Hun blinker til Didi og forsvinder så for at passe sit arbejde.

”Hun er sød, hvad?” siger Iben og følger den unge kvinde med øjnene. ”Og ansvarsbevidst. Meget fornuftigt at have mundbind på.”

”Mon ikke det er en direkte ordre?” Anne-Maj nikker over mod et vinduesbord, hvor en delvist formummet ungtjener er i færd med at servere. ”Det er vel et spørgsmål om tid, før vi alle sammen render rundt med sådan en halvmaske.”

”Det skulle ikke undre mig.”

Anne-Maj tømmer koppen og skubber den lidt ind på bordet. Bevægelsen rykker en anelse ved hendes ben, som ligger placeret på nabostolen. Hun skotter ned mod uret. Der er fyrre minutter, til hun må tage den næste dosis. Pokkers.

Iben har heldigvis ikke bemærket noget. De sidder og småsnakker hyggeligt i et kvarters tid, og så rejser hun sig. ”Nå,” siger hun. ”Vi må se at komme hjem.”

”Du husker at vande blomsterne, ikke?”

”Jo jo jo.” Iben ser på sin datter: ”Er du ved at være klar, skat?”

Didi slubrer resten af den nu afkølede chokolade i sig og tillader nådigt moren at borttørre et lille flødeskumsoverskæg, inden de tager tøj på.
”Hov!” siger Iben. ”Jeg havde nær glemt at give dig det her.” Hun lægger ugens udgave af Alt for Familien foran sin mor.

”Tak,” siger Anne-Maj. ”Det var sødt af dig.”

"Ingen årsag, fru Mortensen.” Iben vifter lidt akavet. ”Vi giver altså ikke farvelknus eller noget.”

"Helt fint.” Anne-Maj orker ikke alle de forklaringer; hun ved det jo godt alt sammen. Desuden er det ikke rart hele tiden at blive mindet om, at man på grund af sin fremskredne alder befinder sig i risikogruppen. "Hende, der sidder derovre,” hun nikker diskret i retning mod gruppen af rekreationsgæster, "hende i den blå cardigan ... Hun er redaktionschef på Alt for Familien.”

”Nå da.” Iben lyder ikke specielt interesseret. Anne-Maj bliver siddende ved bordet. Hun finder en kuglepen frem og slår ugebladet op på krydsordssiderne. Det er ganske vist tid for hendes øvelser, men som hun har det lige nu, er de et håbløst projekt. Hun kan lige så godt forsøge at beskæftige sig med noget andet. Hendes øje er stadig ømt efter nattens uheld, og knæet gør så ondt, at hun kun med opbydelsen af alle sine mentale kræfter har været i stand til at stå den seneste halve time igennem. Omgivelserne tåger til, mens tårerne lægger sig som en svidende hinde over hendes øjne, og hun må opgive krydsordsopgaven, før hun overhovedet er kommet i gang. Hun har været tapper længe nok nu, beslutter hun.

Hun vinker Katrine til sig og får hende til at hente et glas vand. ”Og en halv karaffel hvidvin,” tilføjer hun og rækker ud efter en serviet at duppe øjnene med. Den unge kvinde ser ud, som om hun har mere lyst til at tilkalde en
ambulance, men Anne-Maj ryster på hovedet. "Jeg skal bare have min medicin, så går det fint.”

Hun fisker æsken med de stærke, smertestillende kapsler op fra tasken. Den lille sølvæske har en turkisfarvet miniaturegravhund på låget. Anne-Maj savner med ét Mortensen den Tredje, så det gør ondt.
”Nej, nu fortæller jeg ikke den historie flere gange!” An-ne-Maj ler. ”Så er den heller ikke mere interessant.”

”Jeg har ikke hørt den.” Tytter har netop sluttet sig til det lille selskab i havestuen og spørger som alle de andre før hende til historien bag Anne-Majs sæbeøje. ”Kom nu!” Hun sætter sig en anelse for tæt på, mens det øvrige selskab omhyggeligt overholder den anbefalede meters afstand, og Anne-Maj flytter sin stol lidt væk, før hun trods sine ikke helt oprigtige protester endnu en gang beskriver det natlige fald på badeværelset. For hver gang ler hun lidt mere, for hver gang bliver angsten en smule mindre. Hendes humør er godt hjulpet på vej af en velsignet kombination af vin og syntetiske opioider, og det muntre selskab gør heller ikke ligefrem situationen værre. Det er sjovt, tænker hun. Alle her om bordet har smerter, enten fysisk eller i sindet, og alligevel kan vi more os sammen. Eller måske er det netop dette lidelsernes fællesskab, vi mere eller mindre frivilligt er anbragt i, som holder moralen oppe?

Anne-Maj og Ida Funch har spist sammen ved et tomandsbord ligesom aftenen forinden, og endnu en gang
har de måttet konstatere, at køkkenet ikke just befinder sig i den topklasse, som brochurerne lover: Saucen var decideret underkrydret, hummerkødet sejt, pastaen okay, men brødet kun lige akkurat optøet. Læg dertil, at tirami-suen ikke var tilberedt med marsala, men med en anden slags hedvin - måske sherry. Ikke nogen vellykket variant, er de to kvinder enige om.

Først efter maden har hele gruppen aflangtidsgæster fundet sammen inde i havestuens kurvemøbler, hvis småblomstrede betræk med en vis succes er beregnet på at give rummet en stemning af evig sommer. Wellnesstyperne er forsvundet - de enlige kvinder, søstre og veninder ud i baren, kæresteparrene op på deres værelser for at foretage sig det, der vel i virkeligheden er hovedformålet med deres romantiske spaophold - og den lille gruppe rekreationsgæster har besluttet at festliggøre aftenkaffen med en flok avecer.

Den bebrillede herre løfter sit glas: ”Skulle vi ikke præsentere os ordentligt?” spørger han, da de har skålet. ”Jeg kan lægge ud: Finn Bocker, pensioneret gymnasi-erektor. Enkemand. Jeg er her, fordi jeg ... Nå ja, det er helt min egen skyld. Var min kone stadig i live, så jeg havde været lidt under opsyn under nedlukningen i foråret, ville det aldrig være gået så galt ... Kort efter hendes død fik jeg en blodprop i hjernen og var bagefter rigtig dårlig til at passe genoptræningen, så det er aldrig blevet helt godt. Jeg trækker på venstre ben, som I sikkert har bemærket, og det burde for længst være blevet bedre ... Min læge siger, at jeg skal i gang med en ordentlig træningsrutine og få oparbejdet noget muskelmasse. Han påstår, at det træningsprogram, man får her, er et
godt sted at begynde.” Han nikker til Anne-Maj, at det er hendes tur.

”Nyt knæ,” oplyser Anne-Maj. ”Men det ved I jo allerede. Efter planen skal jeg være her i tre uger. Dels, naturligvis, for at få hjælp til genoptræningen, dels fordi jeg ikke orker at være derhjemme her i begyndelsen. Mit hus er i to etager, og trappen er så stejl ...” Hun trækker på skuldrene. ”Og så hedder jeg i øvrigt Anne-Maj Mortensen og var lægesekretær, indtil jeg gik på efterløn for snart to år siden.”

Anne-Maj vender sig mod selskabets yngste deltager: en køn, bleg kvinde med håret sat op i nakken med en sort hårklemme. Hun har endnu ikke sagt en lyd og smiler blot lidt anstrengt, hver gang de andre griner. Da hun opdager, at alle kigger forventningsfuldt på hende, skyller farven op i hendes kinder. ”Mig? Er det min tur?” Hun lægger hånden mod sit halssmykke, bogstavet A i guld. ”Jo, jeg ... Jeg hedder Anja. Anja Willemoes ... Jeg er treogtredive ... og øh, arkitekt.” Hun går i stå.

”Og?” Det er Tytter. Hun har som den eneste ikke indtaget alkohol og sidder i stedet med en gigantisk kop sødt duftende urtete. "Hvorfor er du her? For at slappe af, eller får du behandling eller ...”

"Jeg har fibromyalgi. Ja ja ...” tilføjer hun, da hun kan se Tytters skeptiske udtryk, ”jeg ved godt, at der er mange, som ikke tror på, at den sygdom eksisterer, men det gør den altså. Jeg har ondt i led og muskler og knogler mere eller mindre konstant.”

"Har du prøvet medicinsk cannabis?” spørger Ida. "Jeg har læst et sted, at det skulle hjælpe.”

”Min læge siger, det ikke virker.”
”Jeg vil godt hjælpe dig med at få fat i noget.”

”Det ved jeg ikke rigtig ...” Anja trækker på skuldrene. ”Min læge har i lang tid givet mig et andet præparat, som man ikke skulle blive afhængig af ... men det er jeg vist alligevel blevet. Mine forældre havde hørt, at det her var et rart sted. Her er jo sundhedspersonale, og man kan få lægehjælp, men ... Jeg ved ikke ...” Anja opdager, at alles blikke stadig er rettet mod hende, ventende på en uddybning. Hun trækker sin mørkegrå cardigan tættere om sig, som om hun fryser. ”Jeg må ikke få al den medicin mere, siger lægen, så jeg får mindre og mindre doser hver dag, og om en uges tid skal jeg så være helt ude af det. Fra da af skal jeg nøjes med håndkøbsmedicin, og så kan jeg komme hjem. Det er ... ikke så nemt, som det lyder. Jeg har ondt hele tiden, og min mave er ...” Hun stopper, rødmer.

”Jeg må også kun få håndkøbstabletter” siger Finn trøstende, da det efter nogle sekunder er tydeligt, at Anja ikke har tænkt sig at uddybe problemerne med sit fordøjelsessystem. ”Vi skal jo ikke blive narkomaner, vel?” Han ler, men ingen af de andre ler med. Den kroniske sygdom, en farlig medicinafhængighed, den blege kvindes skrøbelige tilstand. Intet af det er det passende at spøge med.

Der er tyst om bordet et øjeblik. Anne-Maj holder også mund. Hvis Anja og Finn opdager, at hun har et helt lille lager af et stærkt, morfinlignende præparat, vil de garanteret begynde at tigge om det.

”Nå, så er det vel mig.” Tytter tager en slurk af urteteen og skærer ansigt. "Tytter Stilling. Eller Inger-Merete, hvis vi skal være formelle. Fraskilt. Jeg har været tandlæge indtil for et års tid siden, hvor jeg solgte min klinik. Nu
nyder jeg bare livet. Måske lidt for meget...” Hun klapper sig på en totalt ikkeeksisterende mavedelle. Hendes høje, ranke skikkelse er iklædt en pudderfarvet spadseredragt, som ser skræddersyet ud. Et par tunge øreclips i guld danner en elegant kontrast til hendes mørke - og helt sikkert farvede - hår. Hvor gammel er hun? Midt i halvtredserne? Lidt ældre? Det er svært at bedømme. Hun kan sagtens have fået en opstramning hist og pist.

”Så hvorfor er du her?”

”Jeg er her for at deltage i kickstartforløbet.” Hun bemærker Finn Bockers undrende blik og forklarer malende og i alt for mange kedsommelige detaljer om juicekuren, der trods sin radikale karakter endelig ikke må kaldes en kur, men en livsstilsomlægning, idet dette ord åbenbart gør et eller andet magisk ved vægttabet.

"Måske skulle vi andre også tage en tur på din diæt,” siger Ida, idet hun omhyggeligt undgår at kigge på An-ne-Maj, der er den eneste tyksak i selskabet. "Det ville vi såmænd ikke tage skade af. Måske hjælper det også på det mentale.”

"Husk, at du skal præsentere dig rigtigt,” siger den pensionerede gymnasierektor. "Ligesom os andre.”

”Nå ja. Jeg hedder Ida Funch, og jeg ...”

Anne-Maj nipper til cognacen og læner sig tilbage i sofaen. Hendes venstre ben hviler på en puf, og lige i dette øjeblik er hun smertefri. Hun lader tankerne flyde frit, mens Ida fortæller om sit job og sin mand og sin stressdiagnose og fortsætter med en særdeles detaljeret beskrivelse af storrumskontoret, hun jo desværre må tilbage til på et tidspunkt. Skal Anne-Maj være helt ærlig, er Ida så småt begyndt at irritere hende. Hun er såmænd sød
nok, men al den snak om Zoom-møder og MUS-samtaler og mellemledergruppen og dalende oplagstal og diverse fyringsrunder ... Det kører altså lidt for meget i ring, tænker Anne-Maj.

Selv har hun mistet enhver lyst til at hoppe med på Tytters såkaldte livsstilsomlægning. Det kan godt være, at kolde afvaskninger, raske spadsereture og friskpresset sellerijuice er en effektiv metode til at blive slank, men det lyder godt nok ikke som noget, der ligefrem virker opmuntrende. Hvis Anne-Maj skal holde humøret oppe, må hun have rigtig mad. Og apropos det: Måltiderne er virkelig ikke i orden her på stedet. Anne-Maj elsker at lave mad. Elsker at være omhyggelig, at tilberede retterne til perfektion og servere dem smukt anrettet ... Det er virkelig meget enkelt. Men åbenbart ikke helt. Anne-Maj fatter ikke, hvordan en professionel kok kan få sig til at sende så sjusket mad ud til gæsterne. Hun ved godt, at hun næppe bliver populær, hvis hun overbringer køkkenet en liste over de fejl, hun har noteret sig, men vil det i virkeligheden ikke være mere skånsomt, end hvis hun går til direktionen med sin klage? For klages skal der - når man tænker på de priser, de holder sig her på stedet.

” Anne-Maj?” Det er Tytter, der bryder ind i hendes tanker. ”Er du her?”

”Ah, undskyld. Jeg sad og faldt i staver.” Anne-Maj retter sig op i stolen. ”Jeg tror faktisk, jeg må til køjs nu,” siger hun.

”Skal jeg følge dig?” Det er Ida, som har standset sin talestrøm og rejst sig halvt op, klar til at støtte sin nye veninde.
Anne-Maj skal lige til at afslå tilbuddet, da hun med ét husker, hvor lang distancen ned til værelset er, når man skal balancere med både krykkestokke og skuldertaske. Helt upåvirket af alkohol og medicin er hun jo heller ikke. ”Det ville jeg faktisk være glad for,” siger hun derfor efter et øjebliks betænkningstid.

”Og pas så på, hvis du skal ud på det lille hus i nat,” siger Tytter. ”Vi vil ikke se dig med to sæbeøjne i morgen.” Finn ler, og Anja smiler svagt uden at se op. Anne-Maj ryster bare træt på hovedet, siger godnat og lader Ida om at samle tasken op fra gulvet, mens hun selv tager godt fat i krykkerne.

”Ah,” udbryder Ida ved synet af ugebladet, der er gledet halvt ud af tasken. ”Jeg får helt ondt i maven bare ved synet.”

”Jeg synes virkelig, du skal overveje, om du overhovedet skal tilbage til det job,” siger Anne-Maj, da de lidt efter snegler sig af sted med den anbefalede minimumsafstand ad den lange gang ned mod værelse tre sytten.

”Men hvad skal jeg så?” Ida ser på hende. ”Min mand har en ganske almindelig lærerløn. Den kan vi ikke klare os for ... ”

Anne-Maj trækker på skuldrene.

”Jeg er syvogfyrre og har aldrig lavet andet end ugeblade og magasiner,” fortsætte Ida. ”Der er så få jobs tilbage i den del af medieverdenen, at det nærmest er et mirakel, jeg stadig har et. Hvor i alverden skulle jeg gå hen?” Det aner Anne-Maj virkelig ikke, selv om hun naturligvis ikke formulerer det helt sådan. Hendes kendskab til den danske mediebranche er nærmest ikkeeksisterende. Hun kender ingen bladfolk ud over Ida og så hende den
påtrængende Helle Wiig fra Ekstra Bladet, der havde klemt nogle ord ud af hende umiddelbart efter dramaet sidste år. Det er ikke, fordi man ligefrem vader i journalister i Odsherred. Bor der overhovedet nogen i Nykøbing?

”Jeg kunne selvfølgelig,” fortsætter Ida sin tankerække, "lave noget helt andet. Måske havearbejde; det er jeg god til. ]eg kunne flytte på landet, få job i et gartneri eller på en planteskole ... Det kunne være heroppe på egnen, her er husene jo til at betale. Min mand kunne pendle eller måske arbejde på en skole heroppe, så ... Hvad synes du? Er det til at få en stilling sådan et sted?”

Anne-Maj er nu så udmattet, at hun ikke har kræfter til andet end: ”Det ved jegsørme ikke, Ida ...” Hun stopper op, støtter sig mod væggen, mens hun lægger vægten på det raske ben. ”Gider du låse op? Nøglekortet ligger i pungen.”

Ida finder det og åbner døren. ”Vær så artig,” siger hun og træder til side.

”Tak - og undskyld,” siger Anne-Maj. ”Jeg er simpelthen ved at falde om. Kan vi ikke tale om det i morgen?” "Selvfølgelig.” Ida følger efter hende ind på værelset. ”Jeg lægger bare tasken her, ikke?” Hun står foran skrivebordet. ”Er der mere, jeg skal gøre?”

"Kunne du ikke åbne terrassedøren? Bare lidt på klem?” Anne-Maj stiller krykkestokkene op ad en lænestol og sætter sig på sengekanten. "Og måske hente min iPad til mig? Den ligger ovre i vindueskarmen.”

”Nå, skal du tjekke nyheder?” Ida rækker hende den flade tablet.

”Næh. Jeg bruger den faktisk mest som e-bogslæser,” forklarer Anne-Maj. ”Det har gjort vidundere for mine
stakkels håndled, at jeg er gået over til at læse på skærm. Især de tykke bøger. Og da især når jeg skal være væk hjemmefra et stykke tid og ikke har lyst til at slæbe bunkevis af bøger med.” Hun smiler. "Men nej, jeg kan nok ikke helt holde mig fra at facebooke lidt inden sovetid.” ”Er du sikker på, du er okay med at være alene i nat?” Ida står ubeslutsom ved siden af hende. "Det er jo en dobbeltseng. Jeg kunne hente min natkjole og ...”

"Nej tak,” afbryder Anne-Maj lidt for hurtigt. ”Tak, Ida,” glatter hun så ud. "Det er sødt af dig, men jeg skal nok klare mig.”

"Fint, så går jeg tilbage til de andre.” Ida bøjer sig ned over natbordet og skribler noget på den blok, hotellet har placeret der. ”Her er mit mobilnummer. Du kan bare ringe, hvis du har brug for mig. Jeg kan være her nærmest omgående. Mit værelse er kun to døre væk.”

Anne-Maj takker endnu en gang og ser med en vis lettelse den lidt for hjælpsomme kvinde forsvinde ud ad døren med kurs tilbage mod havestuen. Siddende på sengen lader hun blikket løbe rundt i værelset. Sand- og hvidstribet tapet, guldindrammede rosentryk, spinkle mahognimøbler, kridhvide broderie anglaise-gardiner og en aldeles ubrugelig damekommode i hvidkrakeleret finish med yndigt buede skuffer ... Denne blegsottige stil får Anne-Maj til at drømme om at give væggene et lag glad, vårgrøn maling, dække det sarte, ludbehandlede gulv med et petroleumsblåt tæppe og putte en stor buket lilla og orange dahlia i en vase.

Ligesom grønlændere ifølge en vistnok ikke helt sand myte har hundrede ord for sne, har danske modetyper et væld af synonymer for beige: Nude. Creme. Sand.
Fawn. Bisquit. Champignon. Caffe latte. Camel. Ecru. Fløde. Pudder. Der er masser af betegnelser, der dækker mindst lige så godt, men som ikke har fundet vej ind i mode- og boligbladenes poetiske vokabularier: Havregrød. Leverpostej. Snesjap. Tristesse. Anne-Maj får kvælningsfornemmelser af al den farveforskrækkelse.

Hun gaber lydeligt og længe, hvorefter hun lægger sig ned. Trods alle gode intentioner opgiver hun på forhånd både sociale medier og læsning ... skal bare lige lukke øjnene et øjeblik, før hun går ud på badeværelset for at gennemføre sine godnatritualer. Anne-Maj trækker vejret dybt ind, og før luften atter er ude af hendes lunger, sover hun tungt. Hun vågner ved, at hendes tænder klaprer. Terrassedøren er blæst op på vid gab, og hun ligger stadig oven på sengetæppet uden dyne på. Læg dertil, at den smertestillende medicin er holdt op med at virke, og hendes blære er på bristepunktet. Jammeren er total.

Anne-Maj bliver liggende, mens hun planlægger rækkefølgen af sine næste træk nøje, så antallet af skridt minimeres. Krykker. Toilet. Mobil, som hun har lovet Iben, så hun kan tilkalde hjælp, hvis hun skulle falde igen. Tandbørste. Luk terrassedør. Nattøj. Dolol. Sovepille. Sengetæppe af. Øvelser, måske. Arh, det kan vente til i morgen ... Hun får sig stablet på benene, fatter de ulidelige krykkestokke, som allerede nu har forårsaget ømhed i nakke og skuldre, og humper småklynkende ud på badeværelset, hvor hun ordner det fornødne uden ulykker og konstaterer, at hendes øje ser endnu værre ud nu, hævet og misfarvet. Hun ligner et voldsoffer - et af dem, som ingen tror på, når de forklarer, at de bare har været klodsede.
Derefter går ruten hen til den åbne dør. Da hun er i færd med at trække den i, standser hun midt i bevægelsen, fordi hun i det samme bliver opmærksom på en stemme. Hun genkender den omgående, den sære, raspende rygerrøst. Det er kvinden med den heldækkende tatovering på benet, Miah med det venlige smil. Der er imidlertid intet venligt over de ord, der lige nu strømmer ud af hende. Hun taler vredt, indædt, til en eller anden, hvis stemme man kun kan ane som en svag mumlen; så svag, at det er umuligt at fastslå vedkommendes køn, men Anne-Maj gætter på, at det er Miahs søster. Det lyder, som om den tatoverede kvinde står udenfor, måske for at ryge, mens samtalepartneren befinder sig indendørs.

Anne-Majs nysgerrighed vinder over kulde og træthed. Hun åbner atter døren og læner sig en anelse frem for at høre bedre. Man kunne sikkert opfange mere ved at gå helt ud på terrassen, men Anne-Maj har bare tæer, og hun kan kun alt for godt forestille sig, hvor kolde fliserne derude må være. Stemmen kommer oppefra, sandsynligvis fra altanen lige over hende. Desværre kan man kun skelne enkelte ord, men de er såmænd også interessante nok: ”... kan simpelthen ikke forstå, du er så nervøs for ...”, ”... men efter to måneder skulle det vel nok ...”, ”... hvordan kan du mistænke hende for ...” Her bliver stemmen så lavmælt, at Anne-Maj til sin store ærgrelse intet kan opfatte. Hun er lige ved at opgive, da kvinden deroppe pludselig taler højere: ”Nej, det gør jeg altså ikke. Hvis det skal være på den måde, kan vi lige så godt lade være.” Igen en pause. Et glødende cigaretskod kastes skødesløst ud fra altanen og lander på plænen foran Anne-Majs terrasse. ”Hold
nu op, for fanden! Det kan simpelthen ikke være rigtigt, at vi sk.

Bum. Døren går i deroppe. Den tatoverede kvindes smøg er røget; samtalen flyttet indenfor, ud af Anne-Majs hørevidde. Pokker stå i det.
Søndag den 13. september

”Åh, kan du ikke lige række mig kaffen?” Anne-Maj bremser i sidste øjeblik sig selv, før hun berører Finns jakkeærme. Hun lader hånden synke og smiler undskyldende. ”Og hvis du gider skubbe sukkerskålen herover?”

"Selvfølgelig.” Den pensionerede rektor spritter - måske en smule demonstrativt - hænderne, før han udfører den lille opgave. Han har netop proklameret, at han har tøm-mermænd, men der er nu ingen mærkbare tegn på det.

Hele selskabet, bortset fra Anne-Maj, fortsatte aftenen forinden samværet til ved ellevetiden, og på et tidspunkt var de gået over til gintonics, hvilket et par af dem nu inderligt fortryder. Anja er endnu blegere end normalt, og Ida er meget stille, men det er tydeligt for enhver, at gårsdagens sammenkomst trods de lidt ubehagelige følgevirkninger har rystet den lille gruppe sammen.

Tytter, der tro mod sin juicekur intet alkoholisk har indtaget, er frisk som en hundehvalp klokken alt-for-tidligt, og hun plaprer veloplagt løs om de to kilo, der er raslet af hende på de fire døgn, hun har været i gang. Hendes morgenmad består i dag af en gullighvid smoothie, der ser
marginalt mindre kvalmende ud end det grålige fluidum, hun havde fået serveret aftenen forinden, samt en hel kande urtete. Det er imponerende, at hun holder til det, tænker Anne-Maj.

Selv er hun forbløffende nok også ret veludhvilet. Hun har sovet som en sten hele natten, kun afbrudt af den sædvanlige tur ud på badeværelset ved tretiden - denne gang uden ulykker på vejen - og først her til morgen har det været nødvendigt med en ny dosis smertestillende. Hun har været i bad med en plastpose viklet om bandagen, og hun har derefter gennemført alle sine øvelser, både de siddende og de liggende - uden at være en besvimelse nær. Anne-Maj føler sig faktisk ret tjekket og synes, hun har fortjent sin kalorietunge morgenmad.

I det samme kommer søstrene fra i går hen imod dem. De er atter iført deres hvide frottékåber og tager plads ved nabobordet. De beundrer Anne-Majs sæbeøje, der i dag har antaget endnu mere imponerende kulører. Miah virker ikke som en, der samme nat har stået ude på en altan og skændtes med nogen. Hun taler med Ida, som anbefaler de pocherede æg med grønne asparges. Asparges, tænker Anne-Maj hovedrystende, i september! Har den kok aldrig hørt om sæsoner? Endnu et punkt føjes til hendes mentale liste over ting, der skal påpeges i køkkenet, men højt siger hun naturligvis ingenting. Man er vel et høfligt menneske.

Miah og Lenette er nu ikke til sinds at følge Idas madtips, sæson eller ej. De ifører sig med himmelvendte øjne de engangsmundbind, der er påkrævet ved buffeten, og henter hver sin svingende portion røræg og bacon. Efter endnu en tur kommer de tilbage med tallerkenerne fyldt
med diverse morgenbrød, spegepølse og kager. Ikke skyggen af grønt eller frugt, medmindre man til den kategori medregner portionspakningerne med jordbærmarmelade.

Så snart de atter sidder ned, flår Miah sit mundbind af med en irriteret grimasse. "Fanden stå i det pjat," siger hun.

"Pjat?” Anne-Maj er oprigtigt forvirret. Hvad er noget pjat? Maden? Selskabet? Indretningen?

"De her.” Miah vifter med det brugte mundbind; er der virus i det, vil den nu blive grundigt spredt ud over hele bordet. Hun krøller det sammen og putter det i lommen.

"Jeg synes nu, det er meget fornuftigt at tage sine forholdsregler,” siger Anne-Maj. "Personlig er jeg vældig glad for, at folk ikke står og ånder ned i maden på buffeten.” "Faktisk,” siger Finn Bocker, "ville det være rart, om der var et fast påbud om ansigtsmasker ved buffeter - også når der ikke er en pandemi.”

"Pandemi!” Lenette tømmer et lille glas med en klar væske i et enkelt, rutineret snuptag. Måske vodka? "Pande-mi, min bare! Det er bare en almindelig snue. Regeringen overreagerer totalt.”

"Ej, det kan du simpelthen ikke mene!” Anne-Maj er rystet. "Folk dør af COVID-19.”

”De gamle og syge, ja,” siger Lenette og hælder en ordentlig klat ketchup ud over sin røræg. "Om en halvfemsårig lever et par måneder mere eller mindre ...” Hun trækker på skuldrene. "Tænk på alle de milliarder, der bliver brugt på at holde liv i dem.”

"Det er altså ikke kun ældre mennesker, der dør,” påpeger Finn. "Her i anden bølge er der da masser af yngre, som ...”
”Ja ja, de dovne og de fede.” Et lille stykke bacon flyver ved f-lyden ud af Miahs mund og lander på den hvide dug. ”Og for deres skyld skal vi så alle sammen lide. Fordi de ikke kan finde ud af noget så simpelt som at passe på vægten.”

Det giver et ryk i Anne-Maj. Hun bliver lige såret og vred, hver gang nogen udtrykker sig nedsættende om tykke mennesker. ”Lide og lide,” siger hun, så roligt hun kan. ”Jeg har svært ved at se, man kan få de store traumer ved at holde en fornuftig afstand og sørge for udluftning og god hygiejne. Nu hvor smittetallet er på vej op igen, er det da et forsøg værd at tage mundbindene i brug. Der er vel ingen, som ønsker lige så voldsomme restriktioner som i foråret, da skolerne måtte ...”

”De hjælper jo ikke engang, maskerne,” afbryder Lenette med et triumferende udtryk.

”Detgør de da!” siger Anne-Maj. Hun mærker raseriet som en brændende klump i brystkassen.

”Vis mig en undersøgelse, der siger det. Der er en amerikansk læge, som har bevist, at ...” Her følger en længere smøre om denne læge, der går imod størstedelen af verdens forskere og af en eller anden grund alligevel er den, mundbindsmodstanderne stoler mest på. ”Alle jer, der tror på regeringen, er nogle lemminger!”

”Lemminger?” Anne-Maj er for alvor vred nu. ”Hvis nogen er lemminger her, er det da jer, der nægter at lytte til videnskaben og tror, pandemien er skabt af medicinalindustrien, og at ...”

"Jamen det er den da!” afbryder Lenette. Hun gør intet forsøg på at dæmpe sig. En dame ved nabobordet ser undrende på de ophidsede gemytter. Et højrøstet skæn-
deri er virkelig malplaceret her mellem de romantiske kurvemøbler og stivede blondeduge, hvor solen falder så smukt ind ad de småsprossede vinduer. ”Man skal da være meget naiv, hvis man ikke tror på, at det er big pharma, der ...”

”Big pharmal” nærmest råber Anne-Maj. "Kalder I det også deep statel Og fake news1 Man kan virkelig godt høre, hvor I og de andre af jeres slags får jeres informationer fra. Det er sådan nogen som jer, der er skyld i, at en mand som Trump har kunnet komme til magten.” Anne-Maj kaster sig ud i en rasende tale. Hendes stemme bliver mere og mere skarp, efterhånden som argumentationen skrider frem. Det ligner hende bestemt ikke at hidse sig op på den måde i fuld offentlighed, og da slet ikke om noget politisk, men netop dette emne får alt i hende til at stritte. Den kynisme, den faktaresistens, den stædighed og egoisme og fladpandede paranoia. Hun,holder det ikke ud. Folk ved de andre borde skotter nervøst til de stridende parter, og et eller andet sted inderst inde kan hun godt selv se, det begynder at være pinligt.

”Okay,” siger Tytter med isnende rolig stemme og løfter hånden næsten umærkeligt. Anne-Maj klapper straks i; taknemmelig over, at en anden tager føringen i diskussionen. ”Du mener ikke, at mundbind hjælper, Lenette?” Begge søstre ryster på hovedet.

”Så hvis du en dag skal have lavet en hjerteoperation, har du ikke noget imod, at kirurgen ikke bærer nogen form for beskyttelse foran ansigtet? At vedkommende står bøjet over dine blottede indvolde i timevis, ånder ned på dig, måske kommer til at nyse eller hoste ”Det er da noget andet!”
"Hvorfor det?”

"Fordi ... Altså, det er jo ikke ham, der skal beskytte sig mod mig, det er jo ...” Lenette stopper. Måske kan hun pludselig selv høre, hvad det er, hun sidder og siger, tænker Anne-Maj.

"Netop,” siger Tytter. "Kirurgen og alle de andre på operationsstuen har maske på, fordi de skal beskytte patienten, ikke sig selv. Når personalet her på hotellet og alle andre restauranter skal have mundbind på, er det for at undgå, at gæsterne bliver syge, ikke dem selv ... Forstår du, hvor jeg vil hen?” Hun ser fra den ene søster til den anden. "Når I skal bære mundbind ved buffeten, er det ikke jer selv, I beskytter, det er ...” Hun laver en cirkel med hånden. "Os andre, os alle sammen. Og det findes der masser af undersøgelser, som støtter.”

"Man kan jo ikke trække vejret gennem sådan en maske,” mumler Lenette, der har fået serveret endnu et fyldt shotglas. "Mundbleer er direkte farlige for helbredet." Ned med den. Anne-Maj fanger et strejf af spritduft.

"Det er rent diktatur,” siger Miah.

Tytter ler. "Jeg har været tandlæge i femogtyve år, og jeg har haft maske på en meget stor del af min arbejdstid. I skal ikke komme og fortælle mig, at det er uudholdeligt, og at gode, fornuftige hygiejneregler er et udslag af diktatur."

Søstrene sender hinanden et blik. Så trækker Lenette på skuldrene. Ingen af dem siger noget.

Efter en akavet pause trækker Ida Funch vejret dybt og genoptager smalltalken med nabobordet i en tone, som om ingen nogensinde har været uenige om noget som helst.
”Nå, men I er her kun i denne weekend, ikke?” spørger hun i et konverserende tonefald.

”Jo, vi kører ved totiden,” fortæller Miah lige så bevidst henkastet. ”Vi skal rømme vores værelser her til formiddag, så vi sætter bagagen i receptionen.”

Anne-Maj holder stadig kæft. Hun gør sig umage for at trække vejret roligt, få pulsen ned igen, mens hun nipper sig igennem en croissant og drikker resten af sin kaffe. Ud ad øjenkrogen studerer hun de to søstre. De ligner egentlig ikke hinanden. Jo, måske lidt i kropsbygningen, begge slanke på den senede, veltrænede måde; deres hud bærer tydeligt præg af alt for mange år med alt for mange smøger. Det er øjnene, der adskiller deres udseende. Lenettes er vandblå, lidt udstående, mens Miahs er mørkere og mandelformede. Faktisk er hun nærmest køn, indrømmer Anne-Maj modstræbende for sig selv.

”Vi skal lige have de sidste treatments med, inden vi daffer af,” siger Miah og dupper lidt baconfedt væk fra mundvigen. "Lenette har booket tid til en ansigtsbehandling, og jeg skal i mudderbad.”

"Mudderbad? Det har jeg aldrig prøvet,” siger Ida. Det er beundringsværdigt, som hun kan tage ansvaret for en tolerant og imødekommende samtale, nu hvor resten af den lille gruppes medlemmer sidder tavse og passive. ”Er det dejligt?”

"Ingen anelse.” Miah skubber det flettede læderarmbånd lidt op ad armen og ler anstrengt. Også hun kæmper tydeligvis for at genoprette den neutralt venskabelige tone. ”Det lyder mest sådan mærkeligt, ikke?”
”Hvad laver I egentlig til hverdag?” Også Tytter har nu rystet fjendtligheden af sig.

Lenette svarer beredvilligt: ”Jeg er dagplejer. Privat, altså. Ikke noget med at blive overvåget af kommunen.” Hun blinker til Tytter, der ikke blinker igen. ”Da min søn var lille, ville jeg gerne selv blive ved at passe ham efter barslen ...” Hun smiler. ”Så fik jeg fat i et par jævnaldrende dagplejebørn, så jeg også tjente lidt... Og så fortsatte jeg bare, efter at han var kommet i skole.”

”Hvor gammel er din dreng nu?”

”Seks.”

Tytter mumler noget om, at de vokser så hurtigt, de kære små, og retter så blikket mod Miah: ”Og du?” ”Lige nu er jeg på kontanthjælp.” Miah skubber sin tomme, fedtede tallerken længere ind på bordet. ”Jeg havde ellers lige fået job som personlig træner, men så lukkede Mette-pigen jo hele samfundet ned, og centret gik konkurs. Håber, hun er stolt af sig selv.”

Anne-Maj bider sig i tungen.

Miah fortsætter: ”Mor har skaffet mig noget rengøring på en skole her fra den første, men man skal møde klokken fire om morgenen, så det er ikke lige drømmen.”

De fem genoptræningsgæster flytter lidt uroligt på sig. Det er svært at forestille sig at være nødt til at stå op midt om natten og knokle fysisk i syv timer, hvis ens eget arbejde gennem et helt liv har bestået i at sidde ved et skrivebord og ordne kontorarbejde eller tænke store tanker. Nå ja, tænker Anne-Maj, som tandlæge har Tytter selvfølgelig haft en slags manuelt arbejde, men det er altså ikke det samme som at gøre rent.
Ida vender sig mod hende: ”Fik du egentlig en tid, Anne-Maj?”

”Ja.” Hun ser på sit armbåndsur. ”Her klokken elleve. Hun havde et afbud.”

"Hvad skal du?” spørger Finn.

”Min nakke og mine skuldre er ved at krampe helt til af de forbaskede krykkestokke, så jeg bad receptionen booke den første ledige tid hos massøren.” Anne-Maj ser på ham. ”Fik du slet ikke ondt af at gå med krykker der i starten?” ”Jo, måske lidt.” Finn drikker det sidste af sin kaffe. ”Jeg bruger stadig en almindelig stok en gang imellem, og det er lidt mindre belastende,” siger han. ”Der er gode dage og dårlige dage.”

”Hvor lang tid siden er det, du hk den blodprop?” spørger Tytter.

”Det var i begyndelsen af maj, så ... lige godt fire måneder.”

”Og hvor længe har du været her?”

”En uge. ]eg bliver her nok et par ugers tid mere. Det er rart at have nogen til at holde én til ilden, og jeg kan mærke, at det hjælper.” Han ser på Anne-Maj. "Apropos det ... Vil du med hen i fitnesslokalet? Måske prøve en af motionscyklerne?”

”Ah.” Hun vrider sig. ”Jeg går derhen lidt senere. Jeg har lavet mine øvelser her til morgen,” tilføjer hun. ”Dem alle sammen.”

”Godt,” siger Finn. ”Bare du ikke begår den samme fejl som mig. Det går kun ud over dig selv, hvis du ikke passer din genoptræning.” Han dupper sig om munden med stofservietten og forsvinder i retning af den fløj, hvor kurbadets trænings- og spafaciliteter befinder sig. Manden
er iført ortopædiske, gråbrune nylonsandaler med hvide tennissokker i og har på forhånd klædt om til shorts og en poloskjorte, der er knappet helt op i halsen. Finns venstre fod klasker kraftesløst ned mod gulvet, når han går, og det er tydeligt, han må gøre sig umage for ikke at slæbe på foden. Det må virkelig være irriterende.

Anne-Maj bliver siddende, mens de øvrige falder fra én efter én. Ida og Anja vil køre ned til stranden og gå en tur i det gode vejr, Tytter planlægger at svømme nogle baner i poolen, og de to søstre er daffet ud på verandaen for at ryge. Anne-Maj kan se dem gennem de store vinduer. Begge står i deres badekåber og kryber sammen mod morgenbrisen ude fra Sejerøbugten, mens de holder smøgerne beskyttet inde i hånden. Hun er stadig rasende, men det er ikke mere så meget på de to kvinder som på hele den massepsykose, der har ramt dele af befolkningen.

En receptionist i kurbadets bordeaux uniformsjakke går fra det ene tomme bord til det næste med en bakkefuld dekorationer, tydeligvis professionelt fremstillede. Tørrede vildvinsblade, frøstanden fra en allium, et bundt kanelstænger og nogle lange, tynde blade, der vel stammer fra en prydgræs af en art. Alt sammen bundet med kunstfærdige silkesløjfer til besynderlige, asymmetriske buketter, der hver især har fået et pift bronzespray. Sidstnævnte får definitivt den svære balance mellem kitsch og god smag til at tippe i den forkerte retning.

Anne-Maj rejser sig, så den unge kvinde kan komme til at pynte bordet. ”Det er lidt tidligt, ikke?” siger hun med et smil, da hun samler sin taske op.

"Synes du?” Receptionisten ser på uret. ”Den er da over ti.”
Anne-Maj ler. ”Det var ikke det, jeg mente. Jeg tænkte bare ... Vi er midt i september, træerne har stadig grønne blade, og solen skinner fra en skyfri himmel ... Det er lidt tidligt at efterårspynte, ikke?”

"Det synes chefen så ikke.” Den unge kvinde gengælder ikke smilet; har åbenbart opfattet gæstens bemærkning som kritik.

Anne-Maj kæmper sig ud i foyeren, standser op i det åbne indgangsparti og læner sig mod dørkarmen for at hvile benet et øjeblik. Min dag er delt op af medicinindtaget, tænker hun. Firetimers intervaller, hver med et par timers relativ smertefrihed i midten og rent helvede udenom. Havde jeg vidst, det ville gøre så ondt at få nyt knæ, ville jeg ... Sludder, bremser hun sig selv. Selvfølgelig ville jeg stadig have gjort det. Ellers ville jeg være blevet praktisk talt invalid.

Anne-Maj humper videre hen ad gangen til værelset. Nummer tre hundrede og sytten er et af dem, der ligger allertættest på restaurant og havestue, men for hende er afstanden nærmest uoverkommelig. Hun støtter på det nyopererede ben, så godt hun kan, men hver gang resulterer det i et jag af smerte. Jeg må ligge lidt, tænker hun, inden jeg skal ind til massøren.
Ti minutter i elleve er den næste stroppetur ved at være overstået. Det har taget forbløffende lang tid at komme fra værelset over til elevatoren og videre ned i tilbygningens kælder, hvor spa- og genoptræningsafdelingen befinder sig. Der er ingen vinduer i den lange midtergang, men en mængde sindrigt placerede lamper kaster et blødt lys, så den på ingen måde virker mørk. I det indendørs poolområde, hvis dobbelte glasdør Anne-Maj passerer på vejen, er der et imponerende kig ud. Hele nordvæggen består af driv-huslignende vinduer, så udsigten over bugten kan nydes helt inde fra bassinkanten. Det irriterende par fra verandaen forleden plasker rundt i noget, der ligner en sælsomt koreograferet parringsleg, mens Tytter ligger i en hvilestol ved poolkanten. Hun rører sig ikke, da Anne-Maj går forbi. Hendes mave er helt flad i den kridhvide badedragt, benene lange og velformede. Man skal virkelig have for meget tid og for mange penge, hvis man vælger at investere i fire ugers kostbart slankeregime, når man ser sådan ud.

Anne-Maj er ikke helt sikker på, hvilken dør der fører ind til massørens domæne, og da hun nødig vil bevæge
sig så meget som en millimeter længere end allerhøjst nødvendigt, skubber hun med højre krykkestok til samtlige døre, hun kommer forbi, så de sagte åbner sig på velsmurte hængsler. Dér er omklædningen til pool og sauna, og dér er fysioterapeutens træningslokale med motionscykler, løbebånd, håndvægte og andre torturredskaber. Bagerst i lokalet sidder Finn Bocker på en bænk og tørrer sig over panden med et blåt håndklæde. Hvis den gamle rektor bemærker hende, viser han det ikke.

Hun går videre forbi kosmetologens klinik, fyldt med lækre cremer og serummer. En imponerende maskine tårner sig op over et hvidpolstret liggemøbel, der mest af alt minder om en tandlægestol. Måske en laserbe-handlings-dims? Anne-Maj har ingen anelse. Hendes forhold til professionel hudpleje er lige så ikkeeksiste-rende som til resten af wellnesssektoren. Hun nikker afmålt til Lenette, som står foran de bugnende hylder og får demonstreret nogle produkter af en midaldrende, hvidkitlet blondine, hvis underansigt er skjult bag et lyseblåt mundbind.

Her dufter godt, bliver Anne-Maj enig med sig selv om, mens hun bevæger sig videre ad den lange gang, hvis lyse, ludbehandlede trægulv er pyntet med en sart lyseblå skabelonbort langs væggene, og hvor sagte klavermuzak smyger sig ud ad skjulte højttalere. En diskret, krydret blomsterduft. Ikke tung af røgelse, ej heller kemisk parfumeret som duftlys eller friskluftspray, bare let og ... beroligende, var ordet. Lige den detalje kunne Anne-Maj godt lære at holde af.

Hendes knæ dunker nu af smerte, og hun står lidt og hviler benet, før hun slæber sig videre. Der er knap en
time til næste dosis. Det er næsten ikke til at bære. Lad det være den næste dør, kære Gud, tænker Anne-Maj på trods af, at hun nioghalvfems procent af tiden er ateist, lad det være den næste dør, der er den rigtige. Jeg trænger til at ligge på en briks, blive æltet af varme hænder, trække vejret roligt. Næste dør. Piease, piease, piease.

Da hun når hen til døren, skubber hun til den som til alle de andre, hun har passeret. Det første, Anne-Maj bemærker, er det snavsede gulv. Tykke, gråbrune striber løber hen over fliserne. Henne ved en sidedør med en smal, matteret rude er snavset forsøgt tørret op, og et håndklæde ligger sammenkrøllet foran den. Anne-Majs blik vandrer videre over mod lokalets midte. Flere våde spor fører hen til to dybe, flisebeklædte badekar, der hæver sig op over gulvniveau som i det gamle Rom. Det forreste er fyldt med den brunlige substans. Selvfølgelig. Det er det mudderbad, Miah talte om. Det, hun skulle prøve for første gang. Anne-Maj misunder hende ikke. Tanken om at sænke sit legeme ned i den ulækre masse er ikke rar. Mudderet er flydt over kanten og plasket ned på gulvet. Duften er ... svær at beskrive. Hun sniffer ind ... som nyopgravet jord med et strejf af ... er det svovl? Anne-Maj står lidt og spekulerer over, om det mørke mudder mon er koldt eller varmt. Det sidste, gætter hun og føler straks trang til lige at mærke efter. Problemet er bare, at hun så skal forcere det snavsede gulv, og det tør hun ikke. Hun kan kun alt for godt forestille sig, hvad der sker, hvis krykkerne endnu en gang skrider ud under hende, så hun lander på gulvet. Nej tak, det behøver jeg ikke prøve igen, tænker hun.
Her er helt stille. Anne-Maj kaster et sidste blik på badekarrets indhold, før hun vender sig for at fortsætte jagten på massagerummet. Og da er det, hendes hjerne på én og samme tid registrerer to ting. Den første er, at det stillestående mudder når helt op til karrets kant. Hvis nogen skulle finde på at stige op i det, vil der vælte litervis af mudder ud på gulvet. Den anden er, at mudderets overflade brydes af en uregelmæssig genstand, som om der ligger en lille ø i den tyktflydende masse.

Det ligner en dusk tang, men det kan jo ikke passe, tænker Anne-Maj. Det kan da umuligt være meningen, at der skal flyde fremmedlegemer rundt i helsemudderet. Måske har nogen tabt noget derned. Gad vide hvad? Hendes nysgerrighed vinder efter nogle sekunders overvejelse over frygten for at falde. Forsigtigt balancerer hun rundt om det mest smattede område ved omhyggeligt at placere krykkerne på de bare pletter, mens hun bevæger sig langs væggen rundt til karrets anden side, hvor gulvet er helt rent. Anne-Maj stiller den højre krykkestok fra sig og rækker ind over mudderets overflade; pirker til bulen i midten. Den flyder oven på den tykke masse; giver ligesom efter, da hun skubber til den. Det kunne faktisk godt være tang. Hun tager fat om en snip med tommel- og pegefinger og løfter den op.

Hendes intuition har for længst sagt hende, hvad det er, før hendes bevidsthed har accepteret det. Det, hun holder om, er en smal strimmel af et eller andet. Og det, der følger med op, da hun lægger lidt flere kræfter i bevægelsen, er ... en hånd. I det samme ser hun, at strimlen er et flettet læderarmbånd. Et armbånd, hun netop har set ved morgenbordet, mens hun skændtes hidsigt med dets ejer.
Det ville være det naturlige at skrige nu, tænker An-ne-Maj og slipper armbåndet, som om hun har brændt sig. Enhver anden ville skrige. Højt. Desperat. Hysterisk. Men der kommer ikke en lyd over hendes læber. I stedet skubber hun sit højre ærme op over albuen og stikker armen ned i det lunkne mudder.

Hun roder lidt rundt, til hun får fat i noget, hun gætter på er Miahs lange, kraftige hår. Med kræfter, hun ikke anede, hun var i besiddelse af, løfter hun den yngre kvindes hoved op over overfladen og holder det der. Hun kan ikke komme til at fjerne mudderet fra næse og mund uden også at slippe sin venstre krykke, så hun giver pokker i sit tøj, læner sig ind over karrets høje kant og støtter overkroppen mod den, indtil hun er sikker på, at ingen vægt hviler på det nyopererede knæ. Så giver hun slip på krykken, hvorved hun får begge hænder fri. Med siden af hånden skraber hun mudderet væk fra den andens ansigt; Miahs øjne står vidtåbne og ubevægelige.

Her hjælper ingen førstehjælp, så meget er sikkert, og først da denne erkendelse har ramt hende, råber Anne-Maj på hjælp.
Anne-Maj synes selv, hun i de følgende minutter reagerer helt efter bogen. I hvert fald hvis bemeldte bog skulle vise sig at være en kriminalroman. Hun bliver hængende med overkroppen ind over mudderbadet. Det nyopererede knæ dunker mere smertefuldt end nogensinde. Hun kan ikke selv få fat i krykkerne, som er gledet ned på gulvet, men hun har åndsnærværelse nok til at kommandere med de tilskuere, som i rekordfart er kommet ilende.

”Bliv der!” siger Anne-Maj med skarp stemme, da de første - den lyshårede kosmetolog og Lenette - dukker op i døråbningen. ”1 skal ikke hjælpe mig. De spor må ikke ødelægges!” Hun nikker ned mod gulvet.

Lenette stivner. Hun stirrer i flere sekunder på det mudderdækkede hoved i Anne-Majs hænder, før tiøren falder. ”Er det ...” Hun ser på Anne-Maj. ”Det er ikke Miah, vel?”

”Det er jeg bange for.”

Lenette slår begge hænder for munden og kniber øjnene i, som om hun ved at lukke for alle ansigtets åbninger kan forhindre sandheden i at trænge længere ind.
I det samme slipper Anne-Majs kræfter op, og hun mister grebet. Miahs afsjælede legeme glider med et par højt bøvsende bobler tilbage under overfladen. Selv er hun nødt til at blive hængende, hvor hun hænger. Naturligvis kunne hun bare bede en af de andre samle krykkerne op og hjælpe hende på højkant, men jo mindre muddersporene på gulvet forstyrres, desto større chancer er der for, at kriminalteknikerne finder noget, der kan bruges som bevis. At der er tale om en forbrydelse, er Anne-Maj ikke et øjeblik i tvivl om. Hvordan i alverden skulle Miah, der havde virket både veltrænet og ved godt helbred, ellers være røget ned på bundet af mudderbadet? Hvordan skulle de store pøle af mudder være spredt ud over hele gulvet, hvis ikke nogen havde trasket rundt i dem? Og hvorfor skulle denne nogen ellers forsøge at tørre op - uden at tilkalde assistance?

"Hvorfor står I bare der?” næsten råber hun til de to kvinder. "Ring efter politiet. Nu!”

Kosmetologen gør ingen mine til at foretage sig noget som helst, men den dødes søster fisker en mobil i lyserødt lædercover op af badekåbens lomme. Hun græder for meget til selv at kunne tale med nogen, så hun rækker den til kosmetologen, der vågner op til dåd og får fat i alarmcentralen.

Guderne skal vide, at man i en landkommune som Odsherred kan komme til at vente længe på politi, ambulance og brandvæsen, da der på grund af stadige nedskæringer og utallige statsligt besluttede "moderniseringer” efterhånden er et latterligt lille beredskab til rådighed. Men i dag går det for en gangs skyld stærkt. Patruljen må have været lige i nærheden, tænker Anne-Maj lettet,
da et par uniformerede betjente dukker op. Den ene, en cirka fyrreårig mand med rødligt, korttrimmet fuldskæg, opfatter med det samme, at der i allerførste omgang er brug for hjælp til den korpulente ældre dame, som ligger og balancerer ind over et højt, flisebeklædt kar, mens hun rabler løs om, at hun har forsøgt at yde førstehjælp. Uden at kommentere ordstrømmen tripper betjenten forsigtigt uden om mudderpytterne og når frem til Anne-Maj. Han hjælper hende på benene og rækker hende krykkestokkene.

Først da hun har genvundet balancen, slipper han hendes arm. Hun ser ned ad sig selv. Det møjsommelige morgenbad kunne hun godt have sparet sig: Kjolen, bandagen, strømper og sko, arme og hænder er nu smurt ind i mudder.

Den rødskæggede spilder ikke tid på at smøge uniformsskjortens ærmer op eller tage armbåndsuret af, men stikker omgående begge arme ned i mudderet og får fat rundt om Miahs krop, så hendes hoved kommer op til overfladen igen. Han har flere kræfter end Anne-Maj og kan derfor trække liget helt op over kanten og lade det glide ned på gulvet. Det lyder, som når man klasker en kæmpemæssig fisk ned på et marmorbord, da den døde krop rammer fliserne, og det lunkne mudder plasker ud over det hele. Der røg de spor, tænker Anne-Maj og betragter fascineret betjentens anstrengelser med kunstigt åndedræt og hjertemassage. Ret hurtigt kommer han til samme konklusion som hende og giver op. Han nikker til sin makker, en lidt yngre, mørklødet fyr, der straks går ud på gangen, mens han taler i sin mobil.

Lenette, som har fulgt betjentenes arbejde med tilbageholdt åndedræt, begynder nu at hulke højlydt. Den
rødskæggede politimand ser på hende, rynker brynene. Kosmetologen fører hende væk fra døråbningen med et beslutsomt greb om albuen.

”Det er hendes storesøster,” oplyser Anne-Maj. "Altså den dødes søster. Miah Andersen, hedder hun. Den døde. Søsteren hedder Lenette ... Jeg kender ... kendte ... kender dem ikke sådan rigtig, men ...” Hun tier, overrasket over, hvor usammenhængende hun formulerer sig. Måske er hun en anelse mere påvirket af begivenhederne, end hun bilder sig ind.

”Hvad hedder du selv?”

”Anne-Maj Mortensen.”

”Og det var dig, der fandt hende?” spørger betjenten. Han står og tørrer mudder af skægget. Anne-Maj forklarer, hvordan det gik til, at hun fandt liget.

”Og hvad er der sket med dig selv, Anne-Maj?” Han nikker mod hendes papegøjefarvede øje.

”Jeg faldt på badeværelset i går nat,” siger hun. "Knaldede hovedet ned mod håndvasken.”

Betjenten ser ikke helt overbevist ud. ”Kom, du,” siger han. ”Vi skal have dig ud herfra.” I gåsegang bevæger de to sig samme vej tilbage, fra bar plet til bar plet. Den rødskæggede går bagerst og er klar med en hjælpende hånd, hver gang Anne-Maj vakler. Det med at holde afstand og bære mundbind går han tydeligvis ikke voldsomt op i. Måske er politifolk undtaget fra restriktionerne.

I døråbningen trækker den voksende kødrand af nysgerrige sig tilbage og lader dem passere. Om det er udtryk for betænksomhed eller frygt for at få tilsvinet tøjet, der driver tilskuerne ud til siderne, er svært at sige. Lenette er hulkende sunket ned på gangens fint dekorerede træ-
gulv, mens kosmetologen hvisker ophidset til en anden hvidkitlet, blåmasket dame. Massøren, gætter Anne-Maj. Nu kan hun vist godt skyde en hvid pind efter at få sin stakkels nakke æltet igennem. Pokkers.

Bag de to behandlere står Finn Bocker og Tytter Stilling, sidstnævnte stadig iført sin hvide badedragt. Et par stuepiger har sluttet sig til selskabet, og ude til venstre dukker endnu en person op i skarpt trav. Anne-Maj genkender den fornærmede receptionist med bordpynten. Hendes brilleglas er duggede over mundbindets overkant.

”Hvad foregår der her?” Det er receptionisten, der spørger.

Den mellemøstligt udseende betjent griber fat i hendes arm, da hun vil gå ind i rummet for at samle det sammenkrøllede håndklæde op fra gulvet foran sidedøren. ”L,ad det ligge,” siger han. "Teknikerne er på vej. Og efterforskerne.” Hans stemme er mørk og blød, bemærker Anne-Maj. "Kriminalpolitiet,” uddyber han, da han ser receptionistens uforstående blik.

”Hvem har ansvaret for mudderbadene?” spørger den rødskæggede, der har fået overrakt en våd klud fra en af stuepigerne og nu forsøger at rense ansigt og underarme nødtørftigt. ”Jeg er sikker på, at vedkommende er den første, efterforskerne vil have fat i.”

"Det var egentlig Dorrit i dag,” siger kosmetologen, "Dorrit Bach. Men hun meldte sig syg i morges.”

”Det var mig, hun ringede til. Hun havde hostet hele natten,” siger den anden hvidkitlede kvinde. ”Og i disse tider skal man jo ikke tage chancer. Hendes klient ... altså hende, der nu er ... Dorrit bad mig hjælpe klienten op i karret og holde øje med ...” Hendes stemme bliver
usikker, da det går op for hende, hvad det er, hun står og siger. ”... Ja, egentlig var det vel mig, der ... Men jeg er kun ansat som massør, så jeg havde jo sådan set ikke ... Altså, jeg gjorde klar til min næste klient og fik ikke tid til at gå herind efter at have hjulpet hende derop, så Hun trækker vejret dybt. ”Altså, det var jo ikke så smart, at jeg skulle passe to jobs, vel? Men sådan er reglerne. Hvis det på nogen måde kan undgås at aflyse gæsternes behandlingstider... Vi prøver at dække ind for hinanden.”

”Jaså. Og du er ...?” Betjenten er klar med kuglepennen og den lille blok. ”Dit navn,” præciserer han, da kvinden atter stirrer tomt på ham.

o

”Ah. Hanne Groth.” Hun staver efternavnet.

”Det var mig, der havde en tid hos dig, Hanne,” siger Anne-Maj. ”Her klokken elleve.”

”Okay.” Massøren nikker uden at se på hende. Hendes øjne hænger ved betjentens kuglepen, der nu skriver hendes forhåbentlig korrekt stavede navn direkte ind i noget, der meget vel kan vise sig at være en drabsefterforskning.

”Og det var dig, der havde tilsynet,” konstaterer den rødskæggede.

”Jeg hjalp klienten op i karret og anbragte et par agur-keskiver på hendes øjne. Hun havde selv smurt en ansigtsmaske på og svøbt håret ind i et håndklæde.”

”Okay.”

”Så gik jeg ind til mig selv og gjorde klar til ...” Hun nikker over mod Anne-Maj. ”Jeg lod begge døre stå på klem ud mod gangen, så jeg kunne høre det, hvis hende herinde i mudderbadet havde brug for noget.”

”Du gik ikke derind efter det?” Betjenten ser på hende.
Hanne ryster på hovedet.

”Nej ... Jeg var nødt til lige at gå et øjeblik. Det må jo have været der, det skete, altså, mens jeg var væk.” ”Hvad skulle du?” Spørgsmålet flyver ud ad Anne-Majs mund, før hun når at tænke sig om.

”Hvis du endelig vil vide det, så gik jeg ud ad personaleindgangen og fik en smøg.”

Betjenten rynker brynene. ”Vi vil helst selv stille spørgsmålene, Anne-Maj,” siger han. "Efterforskerne kommer om lidt.”

"Selvfølgelig,” siger Anne-Maj. "Undskyld.”

Han tager om Hanne Groths albue og fører hende demonstrativt nogle meter væk, så Anne-Maj ikke kan høre resten af deres samtale. Med ét er hun så træt, at hun næsten ikke kan holde sig oprejst. Hun mærker blodet forsvinde væk fra kinderne og hænger ind over krykkerne.

Finn Bocker opdager det som den eneste. ”Kan du ikke hente en stol?” spørger han kosmetologen. ”Nu,” tilføjer han, da hun tøver ved udsigten til at gå glip af så meget som et sekund af de spændende begivenheder. Modstræbende småløber hun ind i et lokale og vender tilbage med en spinkel, hvidlakeret stol.

”Kom,” siger hun. "Du skal ned at sidde, fru ...”

”Anne-Maj,” supplerer Finn, der stadig er iført sine træningsshorts. ”Ja, kom, sæt dig,” siger han, og hun synker lydigt ned på stolen. Finn griber hendes krykkestokke, netop som de er ved at vælte ned på gulvet, og stiller sig derefter som en slags vagtpost ved hendes side. Hans blege, sandpapirstørre knæ befinder sig ubehageligt tæt på Anne-Majs ansigt, men hun har ikke kræfter til at
trække sig væk. Desuden er hun faktisk ret taknemmelig for hans omsorg.

Inden længe er hun omgivet af mennesker, som klapper hende på skulderen og udstøder trøstende lyde og holder fyldte vandglas frem. De to betjente ser til uden at blande sig.

Først da Tytter henter et rent håndklæde og gør mine til at tørre mudderet af Anne-Majs tøj, griber den mørklø-dede betjent ind. ”Vent på teknikerne,” siger han. Den bløde stemme er blevet hård. ”Det er aldrig til at vide, hvad de vil have, og hvordan de vil have det. Så bare for en sikkerheds skyld.”

"Undskyld,” siger Anne-Maj igen, da Tytter ikke udviser den ringeste lyst til at undskylde noget som helst. Hun trækker bare på skuldrene og mumler et eller andet om at få noget tøj på, før hun forsvinder med kurs mod elevatorerne.

Der bliver stille i den lille gruppe ventende mennesker. Stuepigerne er forsvundet, og receptionisten står lænet op ad væggen med et tillukket udtryk, mens hun sms’er på livet løs. Lenettes højlydte gråd er hørt op; hun sidder bleg og forstenet op ad væggen med mobilen i hånden. Måske prøver hun at tage sig sammen til at give sine og Miahs forældre den værst tænkelige besked.

Lidt efter dukker efterforskerne op. Anne-Maj genkender straks den ene. Det er Anders Hall, en køn, asiatisk udseende fyr, som hun i forbindelse med mordsagen sidste år udviklede et særegent fortrolighedsforhold til. Den anden er en moden kvinde. Hun holder håret væk fra panden med et par valmuerøde læsebriller - den midaldrende kvindes foretrukne hårsmykke. Hun præsenterer sig som
Liselotte Schmidt og studser i et splitsekund ved synet af Arme-Majs mudderindsmurte person og det papegøjefarvede sæbeøje. Anders Hall nikker med et neutralt udtryk til sin gamle ... kan man kalde det samarbejdspartner?

Liselotte Schmidt, der som vicepolitikommissær er den højest rangerende af de to civilklædte politifolk, beder hele flokken af oprørte vidner bevæge sig op i foyeren og videre ind i et mødelokale, som receptionisten højtideligt låser op. Den mørklødede betjent bliver i spafløjen og bevogter findestedet, mens de venter på kriminalteknikerne, og den rødskæggede forlader midlertidigt kurbadet, da endnu en uniformeret patrulje dukker op. Anne-Maj hører ham sige til Anders Hall, at han vil tage en tur hjem på stationen for at skylle mudderet af og finde en ren uniform.

Anne-Maj misunder ham inderligt det brusebad, men hun må pænt vente, til teknikerne giver grønt lys. Hun ser på uret: Den er ikke mere end fem minutter over halv. Der er kun gået tre kvarter, siden hun skubbede døren op, men det føles, som om det er meget længe siden. Og der er stadig tyve minutter til, hun må tage den næste pille.
Kurbadets direktør, en forbløffende ung mand ved navn Heine Fuglsang, forklarer i et overlegent tonefald efterforskerne, at det af hensyn til hotellets drift er nødvendigt, at hans medarbejdere får lov at varetage deres opgaver uden yderligere forstyrrelser, og at de derfor bedes afhørt som de første. Ah, okay, tænker Anne-Maj og skotter til manden; måske er han ikke direkte ung, men for hende er en mand i sluttrediverne faktisk nærmest teenager. Ikke for første gang føler hun sig jævnaldrende med Graubal-lemanden. Anders Hall og hans kollega nikker tålmodigt til den let kommanderende type, men lover ikke noget.

Direktør Fuglsang er netop ankommet, iført sort lycra fra halsen ned til de solbrune knæ. På fødderne har han sneakers - eller kondisko, som Anne-Maj stædigt insisterer på at kalde dem - og i hænderne bærer han en hvid, strømlinet hjelm samt et par professionelt udseende cykelsko. Man behøver ikke megen sportsforstand for at komme med et kvalificeret gæt på den søndagsaktivitet, den senede mand er blevet forstyrret i. Heine Fuglsang nikker kort til sine medarbejdere, der sidder i en mund-
bindsformummet klynge. Selv bærer han ingen form for ansigtsbeskyttelse; måske mener han ikke, virussen kan smitte videre fra chefer. Han sætter kurs over mod gruppen af gæster. Han undskylder, at han sådan har været skyld i forøget ventetid for dem, og håber, de forstår.

Som et plaster på såret lover han at sørge for kaffe, te og isvand samt nogle sandwich; han bjæffer bestillingen til en purung tjener, som ikke umiddelbart adlyder, men kigger usikkert over mod politifolkene. De har netop givet alle besked om at blive her, indtil de bliver hentet til afhøring.

”Kom så, mand!” Hoteldirektøren klapper i hænderne, som om tjeneren er en genstridig kvie. ”Hvad venter du på?” ”Jamenøh ...” Ungtjenerens stemme er utydelig inde bag det lyseblå engangsmundbind. ”De sagde, at ...” ”Hvad sagde de?” Fuglsang ser vredt på ham. Han forsøger ikke engang at dæmpe stemmen. Anne-Maj har ham stærkt mistænkt for at nyde at have publikum, når han irettesætter sit personale. ”Hvad?”

”De sagde, at vi skulle blive her, hvis...” Fyrens adamsæble kører fortvivlet op og ned. ”Hvis vi ... Hvis de skal tale med ...”

”Var du måske dernede, da liget blev fundet? Nede i spaafdelingen?” Fuglsang er trådt helt hen til sin underordnede. De to mænd er cirka lige høje, men direktøren formår alligevel at se ud, som om han tårner sig op over den vidskræmte teenager. ”Var du?”

”Jamenøh ... Jeg var ikke ... Jeg var ...” Ordene er tilsyneladende fanget inde bag mundbindet.

Det her er virkelig ubehageligt at være vidne til. Anne-Maj sender Anders Hall et appellerende blik, og heldig-
vis opfanger han det. I et par lange skridt tilbagelægger han afstanden over til Heine Fuglsang og hans medarbejder.

”Hvad hedder du?” spørger Anders ungtjeneren, idet han totalt ignorerer den ophidsede direktør.

"Bjørn.”

Mod sin vilje kommer Anne-Maj til at smile. Hun holder en hånd op for munden. Sjældent har hun set et mindre bjørneagtigt individ. Ungtjeneren er spinkel, bleg, og under mundbindets nederste kant fortsætter det panikslagne adamsæble sin yoyotur. Han ser så ulykkelig ud, at hun har lyst til at tage ham på skødet og trøste ham.

"Var du nede i spa-afdelingen omkring klokken elleve?” spørger Anders. ”Da afdøde blev fundet?”

"Nej.”

”Men ... Hvad laver du så her?”

"Jamenøh ... Jeg havde hørt ...” Den hårdt pressede ungersvend vrider sig. Det er lige før, han har tårer i øjnene. "Altså, jeg stod i foyeren, da der var nogen, som råbte, og politiet kom, og jeg vidste ikke rigtig, hvad jeg skulle gøre, så jeg gik med betjentene for at ... Ja, altså elevatoren kan kun køre ned i underetagen, hvis man har et nøglekort, og det havde de ikke, så jeg ...” Hans stemme knækker ublidt. "Og så skulle vi herop. Og så tænkte jeg, at jeg nok hellere måtte gå med,” slutter han med lidt mere beslutsomhed i stemmen, nok fordi Anders lader ham tale ud uden afbrydelser.

Heine Fuglsang er ikke helt så hensynsfuld. ”Men hvorfor i alverden sagde du ikke bare det, menneske? Hvis du ikke var dernede, så er der da ingen, der kan holde dig her.”

"Nej, men ...”
"Hent så det, jeg bad dig om.” Direktøren klapper igen. ”Sæt i gang!”

Bjørn ser endnu en gang på Anders Hall, som nikker næsten umærkeligt, og forsvinder så ud af lokalet i en vis fart.

”Han gjorde ikke noget forkert, Fuglsang” siger Anders. Hans tonefald er neutralt, men de kulsorte øjne er blottet for venlighed.

"Hvis Bjørn ikke er nødt til at være her, så kan han da lukke munden op,” siger direktøren i en mere kammeratlig tone. ”Jeg kan jo ikke stå her og gætte gåder, vel?”

”Der var ingen grund til at skræmme ham fra vid og sans.”

Heine Fuglesang vender sig mod det lille trekløver af langtidsgæster. ”Det må I undskylde,” siger han. ”Det er snart ikke til at have folk mere.” Da ingen af dem gengælder hans smil, tilføjer han: ”Ironi kan forekomme.” Han slår en kunstig latter op.

Tytter har skiftet badedragten ud med en nypresset, flødekaramelfarvet spadseredragt i et raffineret, asymmetrisk snit. I denne mundering og med de diskrete, men tydeligvis kostbare guldsmykker ligner hun afgjort en, det kan betale sig at fedte for, og Fuglsang ænser knap nok Finn og Anne-Maj, som de sidder der i henholdsvis træningsshorts og - for Anne-Majs vedkommende - en uformelig, hvid heldragt, som en kriminaltekniker har hjulpet hende i.

Da Bjørn vender tilbage med en bakke forfriskninger, ignorerer hans chef ham fuldstændig. Heine Fuglsang er ikke nogen rar mand, beslutter Anne-Maj og takker overdrevent ungtjeneren, da han er færdig med at servere
og med et lettet udtryk kan trække sig tilbage. Hun ryster kun afmålt på hovedet, da hoteldirektøren til slut spørger, om der er mere, han kan gøre for sine gæster.

Lenette er blevet ført andetsteds hen, sikkert til hospitalet for at blive behandlet for chok og måske få noget beroligende, så politiet kan afhøre hende. Det ville i hvert fald ikke kunne lade sig gøre i den tilstand, hun befandt sig i, da Liselotte Schmidt med en arm om hendes skuldre hjalp hende væk fra de andre.

Tiden slæber sig af sted. Anne-Maj har heldigvis sin krydsord med i tasken og fordriver tiden med den, mens hun prøver at ignorere sit ubehagelige beskyttelseshylster, der knitrer, hver gang hun bevæger sig. Afog til, når hun sidder og grubler over en særlig indviklet bogstavkombination, lader hun blikket vandre fra ansigt til ansigt i de to grupper vidner.

Tættest ved udgangen sidder medarbejderne: den mopsede receptionist, kosmetologen og massøren samt Heine Fuglsang. De fire taler ikke sammen, har bare blikket rettet mod hver sin smartphone. Også Tytter er aldeles opslugt af sin lille skærm. Finn Bocker, derimod, holder hænderne løst foldet mellem de nøgne knæ, mens han med let rødsprængte øjne ser ud ad vinduet mod parkeringspladsen. Derude holder to af politiets patruljevogne plus den samme håndfuld personbiler som tidligere på dagen. En mand i heldragt og skoovertræk står lænet op ad en blå varevogn og taler i telefon.

Finn må have mærket, at Anne-Maj betragter ham, og vender hovedet med et genert udtryk, som om han føler sig afsløret. Hun bøjer sig igen over sin krydsordsopgave, taknemmelig for at have denne undskyldning for at undgå
den pensionerede rektor. Han er sød og rar, det er slet ikke det. Men hans sorgfulde udstråling trætter hende på forhånd. Måske tænker manden på sin døde kone; den association ville da være forståelig i denne situation, men hun er virkelig ikke i humør til at sidde og trøste nogen lige nu.

Da Anne-Maj lidt efter bliver hentet til afhøring - til hendes store fryd før de fire medlemmer af personalet - og krykker sig vej gennem rummet i en uniformeret betjents kølvand, sniger hun sig til et blik ned mod receptionistens lille, lysende telefon. Hun er på Twitter. Der skal ikke meget fantasi til at forestille sig, hvilke nyheder hun har at underholde sine følgere med. Gad vide, hvor mange af de tilstedeværende der lige nu sidder og livetransmitterer begivenhederne på de sociale medier? Er det lovligt? Hvad nu, hvis de røber detaljer, offentligheden ikke må kende til? Og hvad med Miah og Lenettes pårørende? Har de overhovedet fået besked nu? De stakkels, stakkels mennesker. Anne-Maj ser på betjenten, der ikke lader til at interessere sig det fjerneste for vidnernes gøren og laden.
”Er jeg jeres hovedmistænkte?” buser det ud af hende, da hun synker ned på en antik mahognistol, hvis spinkle understel knager faretruende under hendes vægt.

De ser på hinanden, Liselotte Schmidt og Anders Hall. ”Du foregriber begivenhedernes gang, Anne-Maj,” siger Anders så. Han smiler.

Anne-Maj bider ikke på. ”Jeg er ikke åndssvag,” siger hun. "Selvfølgelig må I mistænke mig. Jeg var den første på stedet og sovset ind i det mudder, Miah Andersen efter alt at dømme druknede i.” Da ingen svarer, trækker hun vejret dybt og fortsætter: ”Men hvordan i alverden skulle jeg have båret mig ad med at slå hende ihjel? Miah var meget yngre end mig og stærk og veltrænet...” Hun peger på knæbandagen, der får heldragtens ben til at bule ud. ”Jeg ville ikke have en chance.”

De to efterforskere svarer ikke.

”Og hvorfor skulle jeg gøre det?” fortsætter Anne-Maj. ”Jeg kendte hende knap nok.”

”Der er flere, som så dig skændes voldsomt med Miah og hendes søster her for bare et par timer siden.”
”Nåh, det ... Det var ingenting. En meningsudveks-ling.”

”0m hvad?”

”Miah var ... coronaskeptiker, tror jeg, man kalder det. Og maskeskeptiker og testskeptiker og regeringsskeptiker ... Hun havde en eller anden paranoid idé om, at corona er opfundet af medicinalindustrien.” Da hverken Anders eller Liselotte rører sig, fortsætter Anne-Maj: ”Hvis hun havde boet i USA, ville hun stemme på Trump. Kan I ikke godt se det?”

”Se hvad?”

”Man bliver da nødt til at sige fra over for den slags sludder.”

”Og det var så det, du gjorde.” Liselottes tonefald er tørt konstaterende.

”Var det der, du hk dit sæbeøje?” Det er Anders.

”Hvad mener du?” Anne-Maj tager sig impulsivt til øjet.

”Blev jeres diskussion i morges ... korporlig?”

Anne-Maj bliver så overrasket, at hun udstøder en besynderlig lyd, en mellemting mellem et bjæf og en fnisen. "Altså om vi var i slagsmål? Nej, ved I nu hvad!”

"Jamen så forklar os det: Hvor stammer den læsion fra?”

”Altså ... Natten til i går skulle jeg ud på badeværelset ...” Anne-Maj forklarer for efterhånden hundrede og syttende gang, hvordan hun har fået det blå øje.

Efterforskerne nikker med ansigterne i neutrale folder.

”Så det er ikke sket i forbindelse med Miah Andersens død?”

”Det kan det da ikke være.” Da de stadig ser alvorlige ud, får Anne-Majs irritation selskab af en snigende desperation. ”1 må da kunne se, at skaden er mere end
halvanden time gammel, ikke? Blodansamlingen ville slet ikke være så mørk, hvis det lige var sket.”

Liselotte vipper læsebrillerne ned på plads og studerer Anne-Majs øje. Så ser hun på Anders. "Retsmedicineren må tage stilling til, hvor gammelt det er.”

Anders går udenfor et øjeblik. "Lægen kommer herop, når hun er færdig på findestedet,” siger han, da han vender tilbage. ”Det er naturligvis frivilligt, om du vil lade dig undersøge, Anne-Maj, men ...”

"Jeg har ikke noget at skjule.”

"Fint.”

”Nå,” siger Liselotte, ikke uvenligt. "Lad os tage det helt forfra, Anne-Maj. Hvornår gik du over i spa-afdelingen?” "Jeg gik fra værelset klokken kvart i elleve,” begynder Anne-Maj. Tålmodigt og omhyggeligt, med vanlig sans for detaljer, gør hun rede for forløbet. Den lange gang uden antydningen af andre gæster, Finn Bocker i træningssalen, kosmetologen og Lenette i det hvide rum med cremerne, Tytter og det forelskede par henholdsvis ved og i poolen. Hun fortæller, at Anja Willemoes og Ida Funch ganske vist hører med til den lille gruppe, men at de to kvinder befandt sig et par kilometer borte på det kritiske tidspunkt. Hun understreger, at hun aldrig har set hverken Lenette eller Miah tale med andre end personalet og medlemmerne af den lille gruppe langtidsgæster. At Lenette muligvis var en smule beruset på drabstidspunktet. Og at nej, Anne-Maj havde aldrig mødt Miah Andersen før fredag, og nej, heller ikke hendes storesøster.

Da de når til selve ligfundet og de begivenheder, der udspillede sig i forbindelse med det, bliver de to efterforskere endnu mere præcisionskrævende. Hvem sagde
hvad, og i hvilken rækkefølge? Hvor stod hver enkelt af de tililende, mens Anne-Maj hang hen over mudderbadet og forsøgte at holde Miahs hoved oppe? Hvordan reagerede de, da tragediens omfang gik op for dem? Var Anne-Maj klar over, hvad der befandt sig bag den dør, mirddersporene førte hen til? At det er et linneddepot, alle har adgang til, med tre døre - én til det rum, hvor mudderbadet befinder sig, én til gangen og én ud til den fjerneste ende af parkeringspladsen, hvor vaskeribilen kan læsse burvogne med håndklæder og sengetøj af og på ude af syne for gæsterne? Svarene er nej og nej. Anne-Maj kan ikke se, hvordan i alverden hun skulle have kendskab til et rum i en afdeling af kurbadet, hvor hun aldrig før har været.

De sidder igen lidt og kigger på hende. Så vender Liselotte endnu en gang tilbage til Anne-Majs forhold til de to kvinder, i særdeleshed Miah. Om hun er sikker på, at hun ikke har haft andet at gøre med hende end det, de andre kan bevidne? Om Lenette kan bekræfte det? Er hun helt sikker?

Det er her, på dette tidspunkt i afhøringen, Anne-Maj burde fortælle om den halve samtale, hun natten forinden hørte fra Miahs altan på første sal. Men nu er hun efterhånden så ilde berørt over den helt utilslørede mistænksomhed, efterforskerne udviser, at hun beslutter sig for at holde kæft. Ingen kan sætte hende i forbindelse med den lille meningsudveksling eller bevise, at hun har hørt den. Desuden ... Hvis politiet vil have, at Anne-Maj yder noget ekstra og serverer dem nye spor, så kan de for dælen da bare lade være med at behandle hende som det bedste bud på en morder, tænker hun, da hun lidt
efter forlader kontoret og bliver ført ind i et dobbeltværelse, der i dagens sørgelige anledning er omdannet til undersøgelsesrum.

Retsmedicineren, Stinne Jansen, er en køn, mørkhåret kvinde med blide øjne. Hun går grundigt, men omsorgsfuldt til værks. ”Den her undersøgelse er helt standard,” siger hun. ”Ikke noget at være bekymret for. Efterforskerne vil bare gerne være på den sikre side.” Hun udfører systematisk sine prøver, mens hun forklarer, hvad hun gør: negleskrab, dna-spor fra hænder, hals, nakke og ansigt, fingeraftryk og en spytprøve til dna-analyse. Hjælper Anne-Maj med at komme ud af heldragten og tage det mudrede tøj af, så det kan sendes til undersøgelse på laboratoriet. Så tjekker hun hendes krop for mærker, fotograferer det blå øje og bandagen og slutter af med at tage en blodprøve. ”Vi tester for alkohol og stoffer,” siger hun. ”Som sagt er det ren rutine.”

”Jeg er pumpet med smertestillende,” siger Anne-Maj. "Selvfølgelig er du det. Hvornår blev du opereret?”

”1 morgen er det en uge siden.”

”Av.”

”Ja. Av.”

Stinne Jansen rækker Anne-Maj en badekåbe. ”Så,” siger hun. ”Nu skal du få fred.”

”Og sæbeøjet? Du kan vel godt bekræfte, det ikke er fra i dag?”

Retsmedicineren ser på hende. Hun må sikkert ikke fortælle den slags, men: ”Jo, det kan jeg godt bekræfte.” Hun ifører sig sin trenchcoat og forsvinder.

Anne-Maj står et øjeblik lidt fortabt i foyeren i den alt for store badekåbe, som når næsten ned til gulvet. Hun
har personalet mistænkt for at have tildelt hende en herremodel i størrelse XL.

Betjenten med det mellemøstlige udseende nikker venligt, da han i det samme fører receptionisten forbi hende og ind til efterforskerne.

”Må jeg gå over på mit værelse?” spørger Anne-Maj. ”Jeg trænger virkelig til et hvil. Og jeg vil også gerne have noget tøj på.”

”Jeg spørger lige.” Politimanden vender straks efter tilbage. ”Det er helt okay” siger han. ”Men bliv her på hotellet, ikke? Du er jo et vigtigt vidne. Det kan være, de skal bruge dig igen.”

Anne-Maj forklarer med tilkæmpet ro det unge menneske, at hun i sin nuværende tilstand næppe er i stand til at flygte ret mange centimeter væk fra Høve Kurbad.

Da hun efter nogle minutters pinefuld vandring er tilbage på værelset, ringer den cremefarvede fastnettelefon. For pokker, tænker hun. Jeg håber dæleme ikke, de vil have mig til at vade hele vejen tilbage. ”Ja?”

”De har en gæst, fru Mortensen.” Receptionisten holder som det eneste medlem af staben strengt på formerne og tiltaler alle med ’De’. Anne-Maj hader det.

”Hvem?”

"Øjeblik.” En fjern mumlen. ”En hr. Hinnerup.”

Hinnerup? Anne-Maj er et øjeblik konfus. Og så går det op for hende: "Jonas Hinnerup?”

yyt	•	yy

Ja, præcis.

Jonas. Hendes søde nabo hjemme fra Lindealle. ”Kan du ikke sende ham over på værelset?” siger hun. ”Mitknæ kan ikke klare flere ekspeditioner lige nu.”

”Jo da.”
”Men få ham lige til at vente lidt, før han kommer. Jeg er nødt til at skifte tøj først.” Og have et par Dololer, tænker Anne-Maj, da hun lægger på. De er virkelig tiltrængt.

Da det ti minutter senere banker på døren, sidder hun i værelsets eneste lænestol, nødtørftigt renset for gråbrunt mudder og iført en ren kjole. ”Kom ind!”

Jonas medbringer en stor buket orange og røde blomster. Han kender min smag, tænker Anne-Maj helt rørt. Ingen pastelfarver her. Han lægger blomsterne fra sig på skrivebordet.

”Iben fortalte mig, hvad der var sket,” siger han. ”Jeg skulle hilse.”

Hvorfor er det ikke Iben selv, der er dukket op? Anne-Maj har ganske vist et glimrende forhold til sin nabo, som er tømrersvend, men de er ikke venner som sådan. De har for eksempel aldrig delt et måltid, som omfatter mere end kaffe og et stykke marmorkage. Anne-Maj ordner hans have, når hendes dumme knæ tillader det, og han sørger for alle småreparationer inde hos hende. Det er lidt besynderligt at få ham på noget, der mest af alt minder om et sygebesøg.

”Iben er med Didi til en udendørs, afsprittet børnefødselsdag, så hun kunne ikke komme selv. Men hun blev ærligt talt lidt urolig for dig, da hun hørte nyhederne i Radioavisen, og du tog jo ikke din telefon, så ...”

”Åh.” Anne-Maj tjekker mobilen. Den står på lydløs - og ja, der ligger indtil flere sms’er og indtalte beskeder fra hendes datter. ”Det er jeg ked af.”

”Hun sendte mig herover for at se, hvordan du har det.” Jonas sætter sig på skrivebordsstolen. ”Det er jo søndag, så jeg har tid nok.”
”Hvem passer Mortensen?”

”Han er inde hos mig; i mit hus, altså.”

"Alene?”

"Det klarer han fint, Anne-Maj.”

Hun ryster opgivende på hovedet.

”Jeg har to spørgsmål, og så skal jeg nok skynde mig hjem til ham.”

”Sig frem.”

”For det første: Vil du med hjem til Nykøbing nu? Jeg vil gerne hjælpe dig med at pakke.”

"Hjem? Jamen ...”

"Det er Iben, der synes, det ville være bedre, at du kommer væk fra alt det her. Mord og død og politi.” Han smiler skævt. "Personlig tror jeg, at hun er lidt bekymret for, om du skulle finde på at blande dig i efterforskningen. At du bringer dig selv i fare.”

"Jo ...” Det er godt nok fristende, tænker Anne-Maj, men: "De har bedt mig blive her foreløbig. Politiet, altså.” Da hun kan se, han skal til at sige hende imod, fortsætter hun: "Desuden er mit knæ stadig virkelig dårligt, og trapperne derhjemme ...”

”Ja, det var så den anden ting, jeg ville spørge dig om: Hvis du vil have et ekstra gelænder, så kan jeg hurtigt lave et af en tyk rundstok med nogle helt enkle beslag.” ”Et ekstra gelænder?”

”Ja, så du har noget at støtte dig til i begge sider ... Det gør det nemmere at komme op og ned. Med krykkerne og sådan.” Da hun stadig ser tvivlende ud, tilføjer Jonas: ”Jeg lavede et til min farmor for et par år siden, da hun begyndte at få problemer med bentøjet. Det er hun mægtig glad for.”
”Jo tak, men ...” Anne-Maj kan se det for sig: et praktisk rundstokarrangement på væggen over for de smukt drejede balustre og den behageligt afrundede, silkebløde håndliste på det oprindelige gelænder. Det ville skrige til himlen af kommunalt designede løsninger til gamle damer. Var det ikke lige præcis den slags klodsede foranstaltninger, det nye knæ skulle hjælpe hende med at udskyde længst muligt? ”Tak, Jonas,” siger hun. ”Men nej. Du skal ikke gøre dig ulejlighed med hverken det ene eller det andet. Jeg bliver her på kurbadet, til jeg kan klare trappen ved hjælp af ét gelænder.”

”Er du sikker?”

"Helt sikker. Men tak igen.”

Da Jonas er gået, ringer Anne-Maj til receptionen og spørger efter en vase. Få minutter senere dukker en stuepige op med et romantisk sylteglas og hjælper Anne-Maj med at arrangere buketten.

Omsider er der ro, endelig er hun alene. Anne-Maj synker om i bjerget af flødefarvede pyntepuder og lukker øjnene. Medicinen virker, blomsterne har sat kulør på det farveløse helvede ... der findes mennesker, som holder af hende. Det går okay nu, tænker hun. Helt okay. I hvert fald hvis man ser bort fra den der lille detalje med, at hun er mistænkt for at have begået et brutalt mord.
Da den lille gruppe rekonvalescenter om aftenen samles i havestuens kurvemøbler, er stemningen noget mere afdæmpet, end da de et døgn forinden sad og pimpede avecer sammesteds. Kurbadet ligger mere eller mindre øde hen. Weekendens spagæster er taget hjem, personalet tydeligvis minimeret; stilheden i lokalerne er mærkbar, hver gang der er en pause i samtalen.

Det er slut med vittige bemærkninger og almindelig småsnak om diverse skavanker. Tankerne cirkler om dagens begivenheder - det kan ikke være anderledes. Alle skæver lidt til Anne-Maj; spekulerer vel over, om hun virkelig er den hovedmistænkte, som hun selv påstår, eller om det bare er et påfund for at gøre sig interessant. Finn Bocker har fået en tjener til at komme med en flaske rødvin og fem glas fra restauranten - ”Min omgang, de damer!” - men hans gestus, som vel egentlig er tænkt som en opmuntring, virker af en eller anden grund mest af alt upassende, som om de sidder og fejrer Miah Andersens død.

”Tror I, I har behov for andre ting inden for den næste times tid?” spørger tjeneren, da han har skænket op for
hele selskabet efter et rituelt anerkendende nik fra førstesmageren Finn.

"Hvad?” Finn rynker brynene.

”Jamenøh ... Der er møde for personalet,” forklarer tjeneren - den samme, som tidligere på dagen fik en overhaling af direktøren. ”Der er kun mig til at servere i aften, og jeg skal dække alt. Roomservice og bar og alting. Og så tænkte jeg, at hvis I allerede nu vidste, at I ville få brug for noget ... Jeg ville bare spare jer for ventetid. Det er det hele.” ”Det var sødt af dig,” siger Anne-Maj. ”Men skal du ikke selv til det møde?”

”Nah.” Bjørn retter på mundbindets snor om det ene øre. ”Det er mest for dem, der var der i formiddag, altså da ... Da hende der var blevet... Ja, I ved ... altså, I ved jo, hvad der skete ...” Han er helt befippet. En dråbe sved løber ned ad venstre tinding, Han er afgjort ikke vant til at stå alene med ansvaret for noget som helst.

”Ja,” svarer Anne-Maj, ”det ved vi. Det var mig, der fandt liget.”

”Nåh,” siger tjeneren og forsøger diskret at tørre dråben væk med siden af pegefingeren. Anne-Maj holder i de følgende minutter skarpt øje med eventuelle forsøg på at berøre servicet med den samme finger. ”Men så burde du vel egentlig også få tilbudt ... Altså, jeg mener ... I har måske jeres egen procedure ...”

"Undskyld.” Det er Tytter, der blander sig. "Jeg fatter absolut ingenting af, hvad du prøver at sige. Vores egen procedure for hvad? Hvad er det, jeres møde handler om? En slags orientering om forbrydelsen, eller hvad?” Bjørns ører gløder. ”Jamenøh altså ... det er en krisepsykolog, som taler med alle dem, der var til stede i
spa-afdelingen i formiddag ... og alle andre, som føler, de har brug for at snakke med nogen ...”

”Så ikke bare dem, der rent faktisk var der?”

”Det er et tilbud til alle,” forklarer tjeneren, nu en smule mere fattet. ”Det er noget, forsikringen betaler. Til alle, som er ... Altså, det er kun et tilbud. Ikke et krav ... Hvis man ikke var her i formiddag, da det skete, og ... og ikke føler, man har brug for psykologhjælp, så behøver man jo ikke ... Det er jo ikke alle, som bliver påvirket af ... Jeg mener, det er jo ikke, fordi jeg er ligeglad med, at...” Bjørn holder inde, atter forvirret.

”Du føler ikke, du har behov for det,” siger Anne-Maj, der egentlig synes, den stakkels fyr nu er blevet udspurgt tilstrækkeligt. Bjørn har i det hele taget haft en hård dag. Strengt taget skylder han jo ingen af dem en forklaring. ”Det er da helt i orden. Alle reagerer forskelligt, når der sker noget væmmeligt i deres nærmeste omgivelser.”

”Ja, ikke?”

”Og der er ikke én reaktion, der er mere rigtig end en anden.”

Den unge fyr ryster på hovedet.

”Og nej,” tilføjer Anne-Maj. ”Vi skal ikke til fællesmøde, Bjørn. Ikke det jeg ved af, i hvert fald. Vi har hver især fået tilbudt samtaler med en psykolog, men det er ikke alle, som har taget imod det. Jeg har for eksempel ikke følt trang til det. Endnu. Det kan jo være, det kommer.”

Bjørn aner en afslutning på den pinefulde samtale og bakker hen mod døren.

”Jeg behøver heller ikke nogen psykolog,” siger Finn og løfter glasset. ”Vi fem har jo hinanden, ikke?”
De skåler tavst; lidt akavet højtideligt. Da de sætter glassene fra sig, er der stadig ingen, som siger noget.

Tytter Stilling er den eneste, der udadtil virker fuldstændig rolig, men hun bryder sin dyrt betalte juicekur med et glas vin - hvilket efter Anne-Majs vurdering viser, at den elegante dame nok ikke er helt upåvirket af dagens begivenheder. Ida Funch kan ikke holde tårerne tilbage, og hun må med jævne mellemrum pudse næse.

Anja Willemoes sidder endnu mere forstenet end sædvanlig og ytrer sig kun for alvor én gang: ”Min far kommer og henter mig, så snart han har tid.”

”Men har politiet givet os lov til at forlade hotellet?” spørger Anne-Maj. ”Mig vil de da ikke give slip på.” ”Det er jo ikke, fordi Anja forsvinder ud af landet eller sådan noget,” siger Ida og lægger sin hånd på den forpinte kvindes arm. ”Du bor kun en halv time væk. Ikke Anja?”

Anja svarer ikke, nikker bare.

”1 Kalundborg,” uddyber Ida. ”Du er jo nem at få fat på, hvis politiet vil spørge om mere.” Hun lader sin hånd blive liggende.

”Nå ja,” siger Anne-Maj. ”Det er jo sandt nok. Og så er du jo heller ikke under mistanke som os andre.”

”Hvad mener du?” Tytters stemme skærer sig ind i samtalen. "Under mistanke? Er det ikke kun dig, der er det?” ”Næh, det skulle jeg ikke mene.” Anne-Maj ranker sig. Med det ene ben hvilende på en puf er det svært at se den mindste smule imponerende ud, men hun gør et hæderligt forsøg. "Alle, som befandt sig i spa-afdelingen på det tidspunkt, er vel på den ene eller den anden måde under mistanke.” Hun tæller op på fingrene. ”Dig, mig,
Finn. Kosmetologen og massøren ... Hanne Groth, det var det, hun hed, ikke?”

”Hun kiggede åbenbart ind til Miah, inden hun forsvandt ud for at ryge. Da lå hun helt stille og roligt i mudderbadet med en lyserød ansigtsmaske, agurkeskiver på øjnene og et håndklæde om håret.”

”Hvad med kosmetologen? Nogen af jer, der kender hendes navn?”

"Gitte,” siger Tytter. "Jeg har ingen anelse om efternavnet.”

”Okay ... I virkeligheden bør man vel også mistænke det unge par i poolen, selv om ... Jeg mener ... I tre, der opholdt jer i poolrummet, er vel egentlig hinandens alibi.”

Tytter ryster på hovedet. "Jeg blundede, da jeg lå dernede,” siger hun. ”Eller ... Jeg tror faktisk, jeg var temmelig langt væk en halv times tid.”

”Så de to i poolen kan godt have forladt rummet og være kommet tilbage igen, uden at du opdagede det?” "Sagtens. Jeg kan i hvert fald ikke aflægge ed på, at de blev der hele tiden.”

”Og den anden vej? Er de dit alibi?”

”Det skulle jeg mene. De ville da have set, hvis jeg rejste mig, da de tumlede rundt som parringslystne sæler ...” Tytter smiler skævt. ”Jeg tvivler på, at de sansede ret meget andet end hinanden, men mon ikke de ville have bemærket det, hvis jeg var væk?”

Anne-Maj nikker tænksomt. Det er godt nok mange år siden, hun selv har befundet sig i den slags hormondampende situationer, men husker hun ikke ganske forkert, er man netop da ret bevidst om, hvorvidt man befinder
sig alene med sin udkårne eller har publikum på. Set fra denne synsvinkel har Tytter et ganske udmærket alibi.

Så ser hun på Anja. ”Men du og Ida er da helt uden for mistanke? I var der jo ikke; I var nede ved stranden.” ”Jo, men ...” Det er Ida Funch. Hun ser på Anja, der atter er helt tavs. ”Vi kom tilbage efter meget kort tid. Så satte vi os lidt nede ad skrænten og nød solskinnet.” Finn ser forvirret ud. "Hvorfor?”

”Vi har forklaret det til politiet, så det er såmænd ikke, fordi vi har noget at skjule.” Ida lader igen blikket hvile på Anja, der nikker næsten umærkeligt, at hun bare kan fortsætte. ”Vi var kun lige kommet ned til vandet, da en afos ...” Et nyt blik over mod Anja, hvis blege kinder har antaget en rosa kulør. Ida fortsætter: ”... en af os havde akut brug for et toilet.” De rosa kinder er blevet dyb pink, og ingen er nu i tvivl om, hvis tarmsystem der havde været årsag til afbrydelsen af den lille udflugt. ”Så vi kørte tilbage.” ”Og hvad var det for noget med skrænten?” Finn, den fødte gentleman, undgår omhyggeligt at se på den blussende arkitekt. ”Hvor kom den ind i billedet?”

”Vi aftalte at mødes på skrænten, når Anja ... Altså, når vi begge var klar. Og så sad vi der et stykke tid og nød solen.”

”Så I var ikke sammen hele tiden.” Anne-Maj taler langsomt, lidt åndsfraværende. Nye muligheder anes i horisonten. ”Hvor på skrænten sad I?”

Ida rynker brynene let. ”Lige neden for poolterrassen, bag hybenbuskadset, hvor der står en lille udsigtsbænk. Det var så rart at være lidt væk fra ... ja, ikke fra jer, selvfølgelig.” Det er hendes tur til at se forlegen ud. ”Men fra ... alle andre, egentlig. Vi har begge brug for ro i hovedet,
og Anja havde det ikke så godt, så ... Vi sad bare der uden at tale sammen. Det var rigtig rart.”

”Kunne I se, om nogen gik ud eller ind ad døren til poolrummet?”

"Nej, desværre. Vi sad og så ud over bugten med ryggen til hotellet. Vi opdagede først, at der var noget galt, da vi hørte råb og tumult heroppefra.” Idas øjne bliver blanke. ”Hvis jeg bare havde været lidt opmærksom, så havde jeg måske kunnet ... Måske var det den vej, morderen slap væk. Bag om ryggen på os. Hvis en af os havde drejet hovedet, så ... Det er væmmeligt at tænke på.”

Anja siger stadig ikke noget. Sidder bare og ser ned på sine fingre, der ruller kanten af skjorteblusen sammen og glatter den ud - igen og igen. Hendes kønne ansigt er vendt tilbage til den farveløse tilstand, der er normen.

”Det kan du simpelthen ikke bebrejde dig selv,” siger Finn Bocker, da han ser, at tårerne nu triller ned ad Idas kinder. ”Hvis nogen skal føle sig skyldig, er det da mig.”

”Dig?” Anne-Maj nipper til sit glas og stiller det fra sig. Det er ikke den bedste rødvin, hun har smagt. Lidt sur i det. Den er også alt for varm. Hun må se at få gjort alvor af den snak med køkkenet. "Hvorfor i alverden skulle du føle dig skyldig, Finn?”

”Jeg var i træningslokalet hele tiden, skråt over for det rum, hvor mudderbadene er. Døren stod endda på klem.” Han ryster på hovedet. ”Men jeg hverken så eller hørte noget.”

”Du opdagede heller ikke mig?” Anne-Maj mærker håbet boble op i brystet. Hvis Finn kan bevidne, at hun
stak hovedet ind ad døren, præcis da hun gjorde, så kan man umuligt mistænke hende længere. ”Jeg så dig sidde derinde, på en af vægtløfterbænkene.”

”Nej, jeg så ingen.” Han trækker på skuldrene. ”Jeg var vist langt væk. Min lydbog er ret spændende, så ...” "Lydbog?” Hun rynker brynene. ”Jeg mindes ikke, at du havde hovedtelefoner på.”

”Dem her.” Finn fisker et par små, sorte dimser op aflommen, hver af dem på størrelse med spidsen af en pegefinger. ”De er trådløse.”

Anne-Majs pludselige optimisme forsvinder igen. ”Ja, okay,” medgiver hun. ”Dem kan jeg sagtens have overset.” Tytter, som har siddet og betragtet sine perfekt perlemorslakerede negle, ser op. ”Massør-Hanne har vist ikke noget alibi ... Jo, hvis der er vidner på, at hun stod uden for personaleindgangen og smøgede den netop på det tidspunkt...” fortsætter hun. ”Det kan vi af gode grunde ikke vide noget om.”

”Men Gitte ... altså, kosmetologen ... Hun var sammen med Lenette, ikke?”

”Jo, jeg så dem tale sammen nogle minutter i elleve inde i behandlerrummet,” siger Anne-Maj. ”Jeg ved jo ikke, hvor længe de stod der; det kan have været et kvarter eller ti sekunder, det aner jeg intet om,” indrømmer hun. ”Og receptionisten?”

”Hun kom først, efter jeg havde fundet liget.”

”Jamen hvorfra?” Tytter rynker brynene, mens hun tænker sig om. ”Jeg så hende ude på terrassen, en halv times tid før det hele brød løs. Hun gik og rettede på hynderne og tømte askebægre og foldede fleecetæpper sammen. Hvem ved, hvor hun gik hen efter det?”
"Okay ... Så hun kan også godt have ...” Anne-Maj ser sig om i den lille gruppe. De fleste havde - lød det til - været uden opsyn i perioden omkring det kritiske tidspunkt: Anja, Ida, Finn ... Hertil kom det unge par, receptionisten, massøren, kosmetologen, hende selv ... Og Lenette, minder hun sig selv om. Det kan godt være, hun var afdødes søster, men deres indbyrdes forhold er der jo ingen, som kender i detaljer. Hvis det for eksempel var Lenette, der havde været oppe at toppes med Miah på hendes værelse i nat, og det kunne det måske godt være ... De fleste drab sker jo inden for familien ...

”Ved I hvad?” Det er Ida Funch. ”Tænk, hvis vi kan løse mordgåden før politiet. Ville det ikke være fedt?” Da alle ser skeptiske ud, fortsætter hun: ”En af os har jo ligefrem prøvet det før, ikke?” Hun ser på Anne-Maj. "Tror du ikke, vi kan opklare den her sag?”

”Tjoh ...” Anne-Maj er smigret.

”Så kan vi få renset dig.”

”Men hvad nu, hvis det er en af os? Hvis resten af gruppen uden at vide det serverer alle sporene for gerningsmanden ...”

”M/K, Anne-Maj, husk endelig at tilføje M/K.” Finn ler. "Ellers får du ligestillingsaktivisterne på nakken. Det kan jo være en kvinde, ikke?”

»t yy

Jo.

"Faktisk er der kun én mand på listen, og jeg har ikke gjort det, så morderen er helt sikkert en kvinde.”

"Helt sikkert? Ja, det mener du måske, at det er,” siger Tytter. Hendes smil når ikke helt op i øjnene. "Vi andre er måske ikke helt så overbevist.”
Finn skærer en grimasse. Det er lidt svært at argumentere imod.

Tytter vender sig mod Anne-Maj. ”Jeg synes faktisk, det er en glimrende idé at stikke hovederne sammen,” siger hun. ”Så går tiden da med det, når vi nu er tvunget til at blive her ...”

”Godt,” siger Anne-Maj og sætter forsigtigt venstre ben ned på gulvet. En skarp smerte jager op gennem knæet; det er tid for den næste dosis. Faktisk, tænker hun og ser sig om efter sin taske, er det vældig praktisk at få assistance til detektivarbejdet, når hun nu ikke selv kan komme så meget rundt. Hun bliver mere og mere sikker på, at hvis nogen skal rense hende - den tilsyneladende eneste, som har været oppe at toppes med offeret - så er det hende selv.

Hun kan ikke få øje på tasken; kigger under bordet, ved siden af sin stol, lader blikket løbe søgende rundt i havestuen.

"Mangler du noget?" Det er Ida, opmærksom som altid. På den ene side er det rart, at hun konstant er så hjælpsom, på den anden kan det af og til føles lidt ubehageligt, at nogen holder så skarpt øje med én, tænker Anne-Maj. Lidt som at have en stalker.

"Min taske,” siger hun. ”Jeg kan ikke huske, om jeg fik den med inde fra restauranten.”

"Øjeblik.” Ida vender efter nogle minutter retur. ”Her.” Hun rækker den knaldrøde skuldertaske til Anne-Maj.

"Tak. Tusind tak.” Hun finder sølv-pilleæsken med den turkisblå gravhund. Tom. For pokker da også. Fyldte hun den ikke til randen i morges? Anne-Majs hukommelse
er hullet som en si. At det kan være medicinens skyld, er hun kun alt for bevidst om.

”1 må lige have mig undskyldt. Jeg er nødt til at gå ned på værelset og hente noget smertestillende,” siger hun og rækker ud efter krykkestokkene. ”Jeg kommer tilbage med det samme, så vi lige kan drøfte det praktiske. Altså, hvem der gør hvad.”

”Lad mig hente de piller.” Ida springer op igen. ”Hvor ligger de?”

Anne-Maj synker tilbage i stolen. Hun burde selv gå, om ikke andet så for træningens skyld, men tanken om at krabbe sig ned ad den lange gang og tilbage igen ... ”1 den orange kuffert. Der står Dolol på æsken.” Hun fisker sin pung op og finder nøglekortet. ”Tak, Ida.”

”Det var da så lidt.”

Lidt efter, da Anne-Maj har fået sine piller, skyllet ned med en noget bedre rødvin end før - købt og skænket af Tytter, der åbenbart har besluttet sig for helt at ignorere sin nye såkaldte livsstil i hvert fald for i aften - sidder hele gruppen og snakker fortroligt. De har trukket stolene helt tæt sammen, så de kan holde et dæmpet toneleje. Ingen tænker mere på at holde den anbefalede afstand, alle har ligesom besluttet at stole på hinanden - både hvad mordet og smittefaren angår.

De andre modtager med stor interesse nyheden om det natlige intermezzo og forklarer uopfordret, hvor de hver især befandt sig på det tidspunkt. Desværre har kun to af dem en slags alibi for timerne efter midnat; igen er det Ida Funch og Anja Willemoes, som bedyrer hinandens uskyld. De havde sludret videre indtil klokken halv tre på Idas værelse, fortæller de.
Gruppen fordeler morgendagens opgaver mellem sig. Ida skal opsøge Lenette og under dække af en kondolencevisit få be- eller afkræftet kosmetolog-Gittes - og Lenettes eget - alibi for i formiddag. Går det godt, bør de selvbestaltede detektiver overveje at inddrage Miahs storesøster i opklaringsarbejdet, mener Ida.

Tytter påtager sig at spørge den snobbede hoteldirektør ud om rutiner og arbejdsopgaver i receptionen, og Finn Bocker lufter en plan om at tage tid på diverse ruter: fra terrassen via poolrummet ned ad gangen til mudderbadet, fra kosmetologens lokale ud til elevatoren og så fremdeles. Da Ida forsigtigt indvender, at det måske ikke ligefrem er en dårligt gående rekonvalescent, der skal tage sig af netop tidtagningen, melder Anja sig frivilligt. Alle ser forbløffet på hende. Der er liv i hendes øjne for første gang.

Anne-Maj selv vil booke en ny massagetid og benytte lejligheden, mens hun bliver æltet, til at smalltalke med Hanne Groth for måske at få mere at vide. Desuden vil hun - men det indvier hun ikke de andre i - aflægge kokken den visit, hun så længe har haft planer om. Måltid for måltid er Anne-Majs liste med forbedringsforslag blevet længere, og hun ser frem til at gennemgå den med kokken. Hun er vis på, han vil være taknemmelig for et kvalificeret input.
Mandag den 14. september

Hun løfter underbenet op i vandret position - eller rettere, så højt hun kan, hvilket i sandhedens interesse måske ikke ligefrem er helt vandret - og ned igen, til det atter støtter mod gulvet. Igen og igen, afbrudt af mindre anstrengende småøvelser, hvor hun bare flekser og strækker fødderne. Anne-Maj holder sig til de siddende øvelser, placeret på en stol i træningslokalet blandt løbebånd, styrketræningsmaskiner og motionscykler. Egentlig har hun en aftale med fysioterapeuten, Kim Kellerup, straks efter morgenmaden, men han er endnu ikke dukket op. Det er selvfølgelig principielt irriterende, men passer hende i al hemmelighed udmærket. Hun frygter lidt at skulle aflægge rapport om, hvordan weekendens selvstyrede genoptræning er spændt af. Er hun ærlig om, hvor lidt hun har gjort ved det, vil han blive sur; det er hun sikker på. Og lyver hun, vil han straks afsløre hende. Det gør hans type altid.

Siden sin barndom har Anne-Maj næret en sand skræk for idrætslærere, trænere, aerobicinstruktører og bademestre, der af en eller anden grund er ude af stand til at
tale i et normalt toneleje, men bjæffer alle instruktioner autoritært og højlydt ud, så alle andre i de nærmeste omgivelser bliver holdt orienteret om, hvor dum og klodset og uduelig man er. At de fysiske udfoldelser i mange tilfælde foregår med høj, stressende musik i baggrunden, er måske en del af forklaringen, tænker hun og hæver atter benet til smertegrænsen. Og ned igen. Hun puster ud. Hvis Anne-Maj kunne bestemme, blev musik totalforbudt i fitnesscentre, medmindre folk kunne finde ud af at nyde den via hovedtelefoner. Så ville støjniveauet falde helt af sig selv: de personlige trænere og instruktører kunne kommunikere som normale mennesker, og medlemmerne behøvede ikke at råbe deres gryntende banaliteter til hinanden. Måske ville hun endda overveje at møde op en gang imellem ... Ah, okay. Man skal heller ikke lyve for sig selv, tænker hun og flekser begge fødder. Ikke engang total stilhed ville kunne formå hende til at frekventere den slags steder frivilligt.

”Hej

Anne-Maj ser op. Lettelsen skyller gennem hende, da hun ser, det ikke er skrappe Kim, men rare Finn. Den pensionerede gymnasierektor står i døren, endnu en gang iført sit træningstøj og med de udtørrede knæ blottet. "Hej,” svarer hun og benytter straks lejligheden til at holde pause.

”Er Kim ikke kommet?”

"Niks.”

”Nå,” Finn stiller sig op på løbebåndet, spritter instrumentbrættet af og retter på brillerne, mens han forsøger at indstille hastigheden. Det ser ikke ud, som om han har helt tjek på de mange knapper, men lige på dette
punkt kan Anne-Maj umuligt hjælpe. Sidst hun stod på sådan et monstrum, var engang før årtusindskiftet, og hun frygter den dag, hvor Kim vil kræve, at hun begynder at bruge løbebåndet. Efter lidt fumlen rundt får Finn maskinen i gang i det lavest mulige tempo. Han holder godt fast i sidebøjlerne og træder så forsigtigt ned på båndet, begynder at gå. Langsomt, langsomt. Hans ene fod klasker kraftesløst ned mod gummiet. Gad vide, tænker Anne-Maj, om den stakkels mand nogensinde kommer til at gå normalt igen.

Netop som hun sukkende genoptager sin egen træning, dukker Kim Kellerup så op, let forpustet. Han er en smuk mand, tænker Anne-Maj. Grænsende til en karikatur på en smuk mand, faktisk. Høj og mørkhåret, med omhyggeligt trimmede skægstubbe, der danner en klassisk, maskulin five o’clock-skygge. ”Nå, jeg kan se, at I selv er kommet i gang,” siger han. Han lægger en bilnøgle med Citroens letgenkendelige logo på en hylde ved døren og tager et engangsmundbind fra en æske. "Glimrende.” Ikke noget med at undskylde forsinkelsen, når Anne-Maj surt at tænke, før han tilføjer: ”Ja, jeg var lige nødt til at tale med politiet først. Om alt det, der skete i går. Om jeg havde set noget.”

"Hvorfor?” Anne-Maj rynker brynene. ”Du var her jo ikke.”

”Det var jeg faktisk.” Han fisker en slank, sort metaldunk op af sin rygsæk, tager en slurk og skjuler så det mandige hageparti bag et babyblåt mundbind. ”Det sagde jeg også til krisepsykologen på mødet i aftes, og han sagde det så videre ... Det var derfor, politiet lige bad mig lægge vejen rundt om politistationen på vej hertil.”
"Jamen ... Du havde jo fri i går?"

"Jeg havde glemt noget herinde: en gave til min mor. Jeg kom først i tanker om det, da jeg var til crossfit i går morges.” Han stiller dunken fra sig. "Jeg skulle videre til familiefrokost ...” Kim trækker på skuldrene.

"Nå, men så du så noget?” spørger Finn, der tydeligvis tager sit engagement i deres selvbestaltede opdagergruppe alvorligt. "Da du var her, mener jeg.”

Kim ryster på hovedet. "Ikke noget specielt. Politiet virkede i hvert fald ikke særlig interesseret. Jeg så en tynd, bleg pige komme ud fra toilettet. Mørkt hår, grå cardigan.”

"Det lyder som Anja,” siger Anne-Maj og undlader at påpege det upassende i at rubricere en treogtrediveårig, højtuddannet kvinde som ’pige’.

"Hun kom ud fra toilettet og gik ud ad terrassedøren. Jeg ved ikke, om hun så mig, men jeg tror det. Hun virkede ikke rigtig, som om hun havde lyst til at kommunikere med nogen.” Han smiler bag mundbindet. "Der lå en kvinde i en hvid badedragt i en liggestol ved poolen ... hun sov vist.”

"Tytter,” siger Finn.

"Var der ingen i vandet?” spørger Anne-Maj.

”Nej. Hende i liggestolen var helt alene i rummet... Og så hilste jeg lige på Lone på et tidspunkt,” fortsætter Kim.

”Lone?”

"Jeg ved faktisk ikke, hvad hun hedder mere end det. Hende den lyshårede oppe fra receptionen.”

”Ah.”

"Ellers tror jeg ikke ...” Kim trækker på de muskuløse skuldre. "Jo, jeg så Hanne Groth stå og ryge udenfor.” Et
knap synligt glimt af væmmelse flyver over hans ansigt. ”Som sædvanlig,” tilføjer han.

”Hvad mener du?”

”Ikke noget. Jeg kan ikke huske, jeg stødte på flere end dem.”

"Hvornår var det?” spørger Finn. "Altså, hvornår kom og gik du?”

Kim lo. ”Du lyder ligesom politiet.” Han lo igen. "Jeg kom tyve over ti og sad igen i min bil lidt i elleve. Er det godt nok, eller skal du have det mere præcist, hr. kommissær?”

Finn Bocker ser lidt flov ud.

”Var du over en halv time om at hente en gave?” spørger Anne-Maj.

”Jeg skulle først pakke den ind,” forklarer Kim. "Jeg havde tape og papir med hjemmefra. Det var en ny el-kedel,” tilføjer han aldeles overflødigt. "Hendes gamle var gået i stykker.”

"Hvor?” Finn igen. "Altså, hvor pakkede du den ind? Ikke herinde i fitnesslokalet, i hvert fald, for her var jeg.”

Ny latter. Fysioterapeuten kan tydeligvis ikke tage den gamle mands inkvisitoriske spørgsmål alvorligt. ”1 personalerummet,” forklarer han i et meget, meget tålmodigt tonefald, "længere nede ad gangen.” Kim Kellerup vender ryggen til Finn. Han linder på mundbindet og drikker endnu en tår vand, før han retter de mørkegrå øjne mod Anne-Maj. ”Nå,” siger han med skrækindjagende virkelyst. "Skal vi se at komme i gang? Jeg håber, du har været flittig i weekenden.”

Anne-Maj finder sig nogenlunde godmodigt i de nye øvelser. Kondicyklen får hun lov at udskyde til den føl-
gende dag, men Kim er helt ubønhørlig i sit krav om, at hun skal i gang med de stående knæløft og benspark og den slags. Til hendes overraskelse er det værste ikke, når det er det nyopererede ben, der skal løftes, men når det er det, hun skal støtte på, mens hun løfter eller sparker med det andet ben. Øj, det kan mærkes! Heldigvis har hun dopet sig godt og grundigt, inden hun gik herned, så det gør ikke helt så ondt, som det ellers ville have gjort. Han går videre med nogle andre øvelser. Anne-Maj kæmper tappert, men efter et kvarters tid bønfalder hun fysioterapeuten om en pause.

”Okay, så hvil dig lidt.” Kim går over til Finn og hjælper ham med at indstille motionscyklen.

”På den igen,” siger han. ”Bare giv den gas!”

Hvorfor siger de altid det? tænker Anne-Maj surt. Sådan nogle motionstyper. ’Giv den gas’ - det mest latterlige udtryk. ”Hvor tit skal jeg igennem hele det her program?” spørger hun højt. ”Det er dæleme tidkrævende.”

Kim vender sig. ”Hver dag, Anne-Maj,” formaner han. ”AIle øvelserne - flere gange om dagen. Plus gåture og træning på trapper og daglige gøremål. Du skal holde dig i gang så meget som muligt, og du må ikke pjække. Det er kun dig selv, det går ud over.”

Hun ser opgivende på ham. ”Hvor længe?”

”Til knæet er helt okay. Et års tid, vil jeg tro.”

”Et år!” Hun har lyst til at tude.

”Efter nogen tid holder det op med at gøre ondt.” Det skal vist forestille at være trøstende.

Anne-Maj føler sig ikke videre opmuntret. Når smerterne forhåbentlig snart er blevet til at leve med, kommer der jo et helt andet og på en måde meget værre problem: at
fysisk træning er og bliver lammende kedeligt. Tanken om flere gange om dagen at skulle tvinge sig selv igennem det her program, hvor hjernen er sat på pause, mens kroppen gentager den ene trælse bevægelse efter den anden, og urets visere snegler sig af sted ... Anne-Maj kan næsten ikke bære det, og hun ved desværre dybt inde i sin sorteste sjæl, at det heller ikke kommer til at ske. Det kommer til at gå ligesom alle de andre gange, hun har været fast besluttet på at følge et eller andet motionsprogram: få dages eller måske ugers entusiasme og derefter - ingenting.

Som om Kim kan mærke hendes mismod, går han over til ghettoblasteren i hjørnet. Sekundet efter bræger en eller anden rædsom dansk popsang med en håbløst dilettantisk tekst ud af højttalerne. Én ting er de besynderligt konstruerede rim, en anden den komplette mangel på versefødder. Den sang må være skrevet af en idiot. Anne-Maj sukker dybt. Hun misunder Finn de små, smarte øredutter og hans spændende lydbog.

Efter endnu en halv times stroppetur får de to rekonvalescenter fri. De går sammen hen til elevatoren og følges ud ad gangen til deres respektive værelser. Begge er trætte efter træningen, og ingen af dem har lyst til at snakke, så de vandrer af sted i tavshed. Anne-Maj bilder sig ind, at hun ser Finn skæve misundeligt til hendes krykkestokke, mens han møjsommeligt dirigerer sin slappe venstrefod hen over det ludbehandlede gulv. Hun gætter på, at han i lighed med hende selv har tænkt sig at nappe en halv time på langs før frokosten.

Så meget bliver det desværre ikke til for hendes eget vedkommende. Da hun kort efter ligger på sin seng og lader sit nyvaskede hår gennemvæde stablerne af smagfuldt
arrangerede, flødefarvede puder, når hun lige akkurat at lukke øjnene, da mobilen ringer. Irriteret rækker hun ud efter både den og læsebrillerne, tjekker displayet. Didi. Den er hun nødt til at tage.

”Er du ikke i skole?” spørger hun sit barnebarn, med ét lysvågen.

”Vi har spisefrikvarter,” svarer Didi. ”Og ja, jeg har spist,” tilføjer hun hastigt. Hendes sparsomme og stærkt selektive fødeindtag er et følsomt emne i familien. ”Brød og agurk og en frikadelle.”

”Godt, min skat.” Anne-Maj har en til vished grænsende mistanke om, at der med brød menes en skive hvidt toastbrød uden nævneværdig næringsværdi, og at frikadellen er købt færdig i Nettos køledisk, men hun siger ikke noget.

”Jeg tænkte på ...” Didi holder en pause. For andre ville den være næsten umærkelig, men Anne-Maj fortæller den alt om vigtigheden af, hvad der end måtte følge. ”Jeg tænkte på, om jeg ikke skulle besøge dig? Altså bare mig, alene ... Måske i eftermiddag, efter skole?”

”Alene? Vil du mig noget særligt?”

”Arh, du ved ...” Så det vil hun altså, konkluderer Anne-Maj.

"Hvordan havde du tænkt dig at komme herover? Der er for langt at cykle, og jeg tror ikke, at bussen ...” ”Vigga og hendes far vil godt køre mig. Buster skal til dyrlæge i Fårevejle, så de kommer lige forbi Høve.” Anne-Maj fokuserer straks på den mest interessante del af den sætning: "Bruger de en dyrlæge i Fårevejle? De bor da i Nykøbing, ikke?”

"Det er noget med, at hende her også er kin... kin-oparaktor,” siger Didi lidt utålmodigt. "Altså for hunde
og katte og sådan noget, men det var ikke det, jeg ville spørge om. Må jeg ...”

”En dyrlæge, der er kiropraktor?” Hendes mormors hjerne er stadig travlt optaget af den alsidige dyrlæge i Fårevejle. ”Det kunne da godt være, jeg skulle tage Hr. Mortensen over til hende engang. Hans ryg har bestemt ikke godt af alle de trapper derhjemme, og jeg har tit tænkt på, om han måske har en begyndende ...”

"Fokus, fru Mortensen!” afbryder Didi. Hun lyder mere og mere som sin mor.

”Hvad?”

”Jeg spurgte, om jeg må komme og besøge dig?” "Selvfølgelig.” Anne-Maj ser på armbåndsuret. Det er under alle omstændigheder ved at være frokosttid. Hun lader benene glide ud over sengekanten og sætter sig op. "Hvornår kan du være her?”

"Klokken lidt i tre. Og så sender de en sms, før de kommer og henter mig igen.”

Da samtalen er afsluttet, og Anne-Maj gør klar til at forlade værelset, tjekker hun for en sikkerheds skyld sin pilleæske en ekstra gang. Hun fyldte den i går aftes, det er hun vis på, men efter oplevelsen i går, hvor hun havde taget sådan fejl ... Pyh. Hun ånder lettet op. Æsken er stadig fuld. Så var det bare i går, hun fjumrede rundt i det. Hun må virkelig holde bedre styr på sit medicinindtag.
”Har I hørt det?” Ida Funch har ildrøde pletter på kinderne. Hun er netop kommet ind til frokostbordet.

Anne-Maj har på sin slidsomme færd gennem foyeren godt bemærket Ida, da hun sammen med Anders Hall og Liselotte Schmidt var trådt ud fra Heine Fuglsangs kontor, der i disse dage fungerer som en slags lokalt po-litihovedkvarter. Anne-Maj er stærkt irriteret over, at efterforskerne tilsyneladende foretrækker at tale med den emsige vissenpind. ”Nej.” Hun forsøger at lyde ligeglad med de eventuelle nyheder, men synet af Idas oprørte ansigt gør det vanskeligt at styre sin nysgerrighed. ”Nej, hvad?” spørger hun modstræbende.

"Lenette er også død.”

”Hvad?” Anne-Maj opgiver ethvert forsøg på at virke, som om intet kan komme bag på hende. ”Det var dog forfærdeligt.”

"Hvordan?” spørger Tytter Stilling. ”Og hvor? Her i dag?”

"Selvmord.” Ida sætter sig ved bordet og fylder sit vandglas. Hendes hånd ryster en anelse. "Hun kastede sig ud
fra en motorvejsbro engang i nat. Hun timede springet, så hun faldt lige ned foran en lastbil, der ikke på nogen måde kunne nå at undvige. Død på stedet!”

”Hvor?” spørger Tytter.

”Lige efter Tuse-afkørslen.”

"Stakkels lastbilchauffør,” siger Finn Bocker. ”Det kommer han sig aldrig over.”

”Og stakkels hendes søn. Og forældrene.”

Anja Willemoes begraver ansigtet i hænderne. Ida klapper hendes skulder, men de øvrige ignorerer hende. Den abstinensramte arkitekts sarte nervesystem er ærligt talt ved at være en smule trættende.

"Hvordan kan det være, at politiet orienterede dig om det?” spørger Anne-Maj.

”Jeg sad alligevel derinde ... om noget andet,” siger Ida. ”De fortalte mig helt kort, hvad der var sket med Lenette ... og så spurgte de, om jeg havde talt med hende efter i går eftermiddag.”

"Hvordan skulle det være gået til?” spørger Anne-Maj. ”Så vidt jeg har forstået, ville de køre hende direkte på hospitalet. Hun var jo i chok.”

Ida trækker på skuldrene uden at svare.

”Og havde du så det? Talt med hende?”

Hun ryster på hovedet. ”Ikke et ord. Vi havde ikke engang hinandens mobilnumre, så hvordan skulle vi have båret os ad med det? Desuden ...” Hun drikker en slurk vand. ”Vi - altså os her, vi fem - vi var lidt hårde ved hende i går ved morgenmaden, ikke? Hende og søsteren. Jeg tror ikke ligefrem, Lenette havde lyst til at kommunikere mere end allerhøjst nødvendigt med nogen af os.”
”Du mener hele den dumme coronadiskussion?” Det er Finn.

”Ja.” Ida tømmer glasset. ”Og nu er de begge to døde.” Anja udstøder en halvkvalt lyd, og Ida lægger armen om hende, trækker hende ind til sig, aer hendes musefarvede hår med den frie hånd.

”Men netop du var da sød ved dem,” siger Anne-Maj. ”Hvis Lenette skulle kontakte en af os, ville det da være dig.”

Ida kniber læberne en smule sammen. ”Men det gjorde hun altså ikke.”

”Jeg kan ikke lade være at tænke på ...” Tytter tjekker med blikket afstanden hen til nabobordene, mens hun læner sig frem mod de andre og dæmpet fortsætter: ”Hvis det nu var Lenette, der slog sin søster ihjel i et øjebliks affekt, måske på grund af det skænderi, du hørte natten forinden, Anne-Maj ... Måske angrede hun. Det kan være, hun pludselig kunne se, hvor frygteligt det var, det, hun havde gjort... Det må have været hårdt at skulle fortælle om dødsfaldet til deres forældre, så ... Ja, måske fortrød hun sin hidsighed, der havde kostet søsteren livet ...” Tytter ser rundt i kredsen, møder de andres forfærdede blikke. ”Ja, jeg ved godt, det er lidt langt ude, men ...” ”Men hvis Lenette havde et alibi,” indvender Anne-Maj. ”Så kan det jo ikke være hende. Hun talte jo med hende ...”

"Gitte,” siger Tytter. ”Det er det, hun hedder, kosmetologen. Hvem var det, der ville tage en snak med hende? Var det ikke dig, Ida?”

”Jo, men ...”

”Det var det.” Anja vrider sig ud af omfavnelsen.
”Hvis jeg har bedømt Gitte korrekt,” siger Anne-Maj, ”så er hun mere end villig til at plapre løs og føle sig betydningsfuld. Jeg kunne da godt påtage mig at...” ”Smut ned og få en eller anden behandling hos hende, Ida, eller køb nogle af alle hendes mærkelige cremer,” afbryder Tytter. ”Så kan du pumpe hende lidt, uden at hun aner uråd.”

”Nej, lad os nu lige tænke os om ...” siger Anne-Maj. Det irriterer hende, at Tytter sådan forsøger at bemægtige sig rollen som den, der leder og fordeler arbejdet i deres lille gruppe. Hvem er det måske, der har opdagererfaring og ved, hvordan man diskret forhører folk, uden at de opdager det?

Ida tøver. ”Jeg fik en behandling hos Gitte i sidste uge, så ... De ansigtsbehandlinger koster altså en bondegård, Tytter. Og jeg har cremer nok til resten af mit liv ... Jeg arbejder jo på et dameblad; vi får masser af den slags.”

”Vi kan splejse,” siger Finn. ”Vi arbejder jo sådan set sammen om det her, ikke? Så må vi da også være fælles om udgifterne.”

Ida sidder og holder øje med døren ud til køkkenet og virker, som om hun ikke rigtig hører efter. ”Joh ...”

”Ved du hvad,” bryder Anne-Maj ind, ”jeg havde faktisk i forvejen tænkt mig at få en af de der dybderensninger,” lyver hun uden at fortrække en mine, ”så det er slet ingen ulejlighed for mig at ...”

”Fint, fint,” siger Ida åndsfraværende og strækker atter hals. Hun hælder endnu et glas vand op. ”Tror I ikke snart, vores mad er klar? Jeg kunne slet ikke spise noget i morges, så jeg er hundesulten.”
I det samme kommer tjeneren Katrine med deres frokost, der af hensyn til hygiejnen er portionsanrettet. Det er kun ved morgenmaden, man selv henter maden ved en buffet. Ganske fornuftigt, tænker Anne-Maj, men ikke ligefrem befordrende for serveringstempoet. Tallerkenerne er anbragt på en lille vogn, hver især dækket af et hvælvet låg i rustfrit stål - uden rosenmønstre eller smagfuldt udskårne træhåndtag eller anden stemningsskabende fikumdik. Lågene ligner dem, man ser på hospitaler - for en gangs skyld en detalje, der ikke er i overensstemmelse med hotellets ugebladsromantiske stil.

Tytters måltid udgøres af et højt glas med en tyktflydende, grønlig substans. Frokosten til det øvrige selskab består som de øvrige dage af en såkaldt tapasplatte i en stærkt fordansket variation. Måltidets spanske oprindelse fortaber sig i tågerne og ligger vel i virkeligheden kun i navnet. Efterhånden er det sådan, tænker Anne-Maj, da hun stikker gaflen i et stykke røget laks med dilddressing, at ethvert måltid, der består af ganske almindelig mad i småportioner, kaldes tapas. For bare ti år siden ville den samme servering være blevet kaldt en platte, men næh nej, fint skal det være. Et par uger forinden havde hun hos bageren set en hylde med klassiske, pæredanske tørkager - nougatsnitter, Sarah Bernhardt-kager, napoleonshatte og kokosmakroner - som var produceret helt som vanligt, blot i en tredjedel størrelse, og af den grund gudhjælpemig blev kaldt for ’kage-tapas’. Altså! Anne-Maj havde været lige ved at sige noget til medarbejderen bag disken, men bremsede sig selv i sidste øjeblik. Det var næppe bageriets godmodigt udseende ekspeditrice, der stod bag den krukkede navngivning.
Der er pause i samtalen, mens den lille gruppe får stillet den værste sult. Anne-Majs hjerne kan derfor kværne uforstyrret, og det gør den så sandelig også. Hun kan simpelthen ikke få det hele til at passe. Nok havde både Lenette og Miah haft nogle hårrejsende synspunkter, hvad angik håndteringen af pandemien, men ellers havde de da virket ret omgængelige. Tytters teori om, at Lenette var morderen, tror Anne-Maj ikke et øjeblik på. Hun forventer afgjort, at kosmetolog-Gitte kan bekræfte Lenettes alibi, så de kan slå en streg over hele det fortænkte tankespind, Tytter har fostret.

Men hvorfor så begå selvmord? Det kan da ikke være i ren fortvivlelse over søsterens død. Man er vel ikke mere knyttet til sin søster end til sin lille søn. Eller til sine forældre, for den sags skyld. De var formentlig allerede i dyb sorg over deres yngste datters død. Ville Lenette med vilje udsætte de stakkels mennesker for også at miste deres anden datter ikke engang et døgn senere? Og sønnen ... Var det seks år, han var? Det gør man da ikke. Jo jo, Anne-Maj ved naturligvis godt, at også mødre og fædre kan finde på at tage livet af sig, men ... Hun har altså stadig svært ved at se det for sig.

Efter maden tager det lille selskab kaffen med ud på verandaen, hvor septembersolen luner som på en sommerdag. Det er sært at forestille sig, at dette idylliske sted, badet i sol, marineret i ulastelig smag og med en udsigt, der minder om et håndkoloreret postkort, kan være rammen om en drabsefterforskning; at nogen her i disse skønne omgivelser har overfaldet en forsvarsløs kvinde, presset hendes hoved ned i slimet mudder, indtil der ikke kom flere bobler, og hun holdt op med at bevæge sig ...
Så brutal, så uskøn en måde at dø på. Det passer på ingen måde til de romantiske omgivelser.

Anne-Maj lader diskret blikket vandre fra det ene ansigt til det næste. Er en af dem virkelig morder? Hver og én i den lille gruppe forekommer så usandsynlig. Og dog ... Hvad med selvsikre Tytter med den ranke kropsholdning og de skræddersyede dragter? Havde Miah opdaget, at Tytter havde ... ja, hvad ved jeg ... fusket med sin kliniks regnskaber? Begået underslæb? Ikke videre sandsynligt, men den pensionerede tandlæge er helt klart ikke et menneske, det er nemt at gennemskue. Anne-Maj flytter blikket til spinkle, musegrå Anja, der i dag virker endnu mere ude af balance end sædvanlig ... Skaffer hun sig stoffer på ulovlig vis? Kan Miah have været hendes pusher? Måske var det derfor, hun og søsteren havde råd til et kostbart ophold her på kurbadet? ... Nå nej, Lenette havde jo vundet hele herligheden i en konkurrence, kommer Anne-Maj i det samme i tanker om. Hun kasserer ideen om Anja som morder. Det skrøbelige væsen kan næppe tage livet af en edderkop.

Men hvad med Finn? Anne-Maj betragter tænksomt den forhenværende rektor. Det smalle ansigt med de langhalsede tænder, halvbrillen på næsen, de velplejede, slanke klaverfingre ... Finn fik sin blodprop i ... var det maj? Så hans kone døde vel i marts eller april, lige i begyndelsen af første coronabølge. Måske var det COVID-19, der slog hende ihjel ... Kan Finn være blevet så såret og provokeret af Miahs og Lenettes udtalelser, at han ligefrem har taget livet af den yngste af søstrene? Ville han overhovedet have kræfter til at drukne Miah? Anne-Maj kan ikke rigtig se det for sig
... Ida, derimod. Ida med den empatiske attitude, den høflige omgangstone ... Er det bare et skalkeskjul? Kan hun have haft noget at gøre med Miah før i tiden? Var den tatoverede kvinde på en eller anden obskur måde årsag til Idas stress?

"Hallo?” Finn læner sig frem i kurvestolen og vifter smilende med hånden foran Anne-Majs ansigt. ”Er du der?” ”Hvad?” Hun tager sig sammen. "Undskyld. Jeg sidder igen og falder lidt hen. Dårlig vane. Sagde du noget til mig?

”Bare om du ville have en lille én til kaffen?” Anne-Maj opdager, at Katrine står tålmodigt og venter på hendes bestilling. "Jeg ved ikke,” siger hun. "Hvad skal I andre have?”

To Baileys, en brandy - alle skal have en avec. Bortset fra Tytter, naturligvis, som sidder og nipper til en kop urtete. Anne-Maj er fristet til at tilslutte sig Team Baileys, men ryster så på hovedet. "Jeg får besøg af mit barnebarn om lidt,” siger hun. "Det kan ikke nytte, jeg sidder og falder i søvn.”

I det hele taget, tænker hun, da resten af selskabet er vendt tilbage til den almindelige småsnak, så skal jeg til at holde igen med alkoholforbruget. Vin til frokost, drinks om eftermiddagen, mere vin til middagen og flere drinks om aftenen ... Der ryger alt for mange genstande ned i det her selskab, og de chokerende begivenheder har det seneste døgn sat ekstra gang i promillerne. Kombinationen af al den sprut og så det stærke præparat fra Læge-Mor-ten ... Det er ikke godt for nogen - og da slet ikke for Anne-Maj, der aldrig har været forfalden til hverken det ene eller det andet og derfor meget nemt bliver påvirket.
Hun lukker øjnene og nyder solen, blunder måske en anelse, mens de andres stemmer bliver til en fjern summen. Men da Didi pludselig står foran hende, er hun lysvågen med det samme.

”Skat!” siger hun og åbner armene for at kramme sit barnebarn. "Hvor er det godt at se dig!”

Didi rykker nogle centimeter bagud. "Mormor!” siger hun forskrækket. ”Du skal holde afstand!”

Anne-Maj ryster på hovedet. "Undskyld,” siger hun. ”Jeg sad vist og sov lidt. Jeg tænkte mig ikke om.” Hun begynder at rejse sig og skærer en grimasse, da bevægelsen sender et jag af smerte op gennem knæet.

”Skal du have hjælp?” Det er Ida. Hun er allerede kommet på benene og står klar til at støtte Anne-Maj.

”Du behøver da ikke flytte dig,” siger Tytter. ”Sid dog her, begge to.” Hun rykker sin stol nogle centimeter, så der bliver en åbning.

”Men ...” Anne-Maj synker tilbage i sædet og ser på Didi. Havde hun ikke antydet, at hun ville tale med sin mormor? Om noget privat, lød det til. Noget, hendes mor ikke måtte høre. ”Vil du ikke hellere have mig for dig selv?”

”Det er helt fint,” siger Didi. ”Lad os sidde her ved dine venner.” Hun henter en kurvestol fra nabobordet og sætter sig, mens hun ser fra den ene til den anden, nikker venligt og præsenterer sig.

Anne-Maj sender hende et skarpt blik. Hun kender sit barnebarn godt nok til at vide, at der er en underliggende dagsorden her. Didi ville aldrig frivilligt slå sig ned med en tilfældig samling voksne - og hun ville da slet ikke gøre sådan et nummer ud af at være verdens høfligste
barn. Katrine kommer med en kop varm chokolade og en ordentlig skålfuld flødeskum; hun kan naturligvis huske Didi fra forleden. Barnet virker med det samme helt opslugt af lækkerierne, men Anne-Maj lader sig ikke narre. Hun kan nærmest se de parabolantenner, der er skudt ud fra Didis hoved og nu opfanger alt i rummet.

Den fornemmelse deler de andre tydeligvis ikke. Så snart Didi har flyttet opmærksomheden ned i sin chokoladekop, siger Tytter lidt henkastet: "Hvorfor var du egentlig blevet kaldt ind til efterforskerne, Ida?”

En rødmen sender uregelmæssige plamager ud over Idas kinder, hals og kraveben. "Hvad mener du dog?” "Du sagde lige før, at du sad inde på kontoret i forvejen, da I kom til at tale om ...” Anne-Maj skæver til Didi, ”... om nyhederne.”

”Arh, de ville bare ...” Ida retter fuldstændig unødvendigt på sin serviet, så den ikke rager ud over bordkanten. "De skulle bare spørge mig om et par ting.”

"Hvilke ting?” Det er Finn. Da Ida ikke svarer, fortsætter han: "Var vi ikke enige om at dele alle informationer; at vi ville arbejde sammen?”

"Jo, men jeg lovede politiet, at jeg ville holde lige det her for mig selv,” siger Ida. Hendes blik flakker. Alle kan se, at hun er fuld af løgn.

"Det var ikke dem, der kaldte dig ind ...” siger den forhenværende rektor langsomt, vant til at afsløre løgnhalse gennem en lang karriere i gymnasieverdenen. "Det var dig, der kom til dem.”

Ida svarer ikke.

”Har jeg ikke ret?” bliver han ved.

Et skuldertræk.
”Du har set eller hørt noget, som du føler, at politiet bør vide. Men det er ikke noget, du vil fortælle os ... Handler det om et medlem af denne gruppe?”

Ida ryster på hovedet, ukarakteristisk tavs; lige så tavs som Anja, der sidder og følger med i ordvekslingen med en bekymret mine.

Tytter retter sig op og påbegynder en lille prædiken om aftaler og gensidig tillid og den musketer-ed, de fem har aflagt, men som visse medlemmer af gruppen åbenbart vil blæse højt og flot på.

Ida krymper sig. Hvis nogen kan presse sandheden ud af hende, er det Tyt er. Og hvis nogen gerne vil høre den sandhed, så er det Anne-Maj. Der er bare lige det med Didi ... Barnet sidder og rører rundt og rundt i sin kop, så flødeskummet blander sig med den nu lunkne chokolade til en cremet, lysebrun masse, som hun slubrer i sig med stort velbehag. Hun ligner udpræget en, der er langt væk i sine egne tanker, men Anne-Maj lader sig ikke narre: Didi inhalerer hvert et ord lige så hurtigt, som hun nu dræner koppen for de sidste dråber.

”Hvis vi ikke holder sammen,” fortsætter Tytter sin lille opsang, ”så finder vi aldrig ud af, hvem der er har slået Mi...”

”Stop!” Anne-Maj sender Tytter et hvast blik og nikker over mod sit barnebarn. Små krukker har også ører, prøver hun at signalere.

Tytter forstår det heldigvis og holder straks inde, ryster på hovedet med et undskyldende udtryk.

Anne-Maj får fat i krykkestokkene. ”Kom, Didi. Jeg trænger lige til at hvile lidt, men vi kan jo sagtens snakke, selv om jeg ligger ned.”
Didi rejser sig modstræbende; hun ville med garanti hellere være blevet i begivenhedernes centrum.

”Jeg tænkte det nok/’ siger hun, da de kort efter bevæger sig i adstadigt tempo ned ad gangen. Hun bærer helt frivilligt både sin egen rygsæk og Anne-Majs skuldertaske. ”Du er allerede i gang, fru Mortensen!”

”1 gang med hvad?”

”Med at opklare sagen, selvfølgelig.”

”Men hvorfor tror du, der en sag?”

”Jeg hørte, at Mor fortalte Jonas om den.” Didi ser på hende. ”Og jeg ved bare, at du vil prøve at opklare den.” ”Nej, der tager du nu fejl, lille skat,” begynder An-ne-Maj, ”det er ene og alene politiet, der skal ...”

"Hold nu op.” Didis mormor får et drillende puf, så hun et øjeblik er ved at tabe balancen. ”Hvor dum tror du, jeg er?”

Ikke dum nok, tænker Anne-Maj. ”Så,” siger hun. ”Nu er vi fremme. Jeg bor herinde. Tre hundrede og sytten. Du kan tage nøglekortet i min pung. Det sorte plastkort ... Ja, det der.”

Didi låser døren op og ser sig om. ”Her er pænt, hvad?” siger hun i et voksent tonefald.

”Joh,” siger Anne-Maj. ”Her er da vældig ... Du skal se udsigten!” Hun humper gennem den beigefarvede møbeludstilling og slår terrassedøren på vid gab, så de kan se Sejerøbugten, der med sit næsten unaturligt knaldblå vand breder sig ud under dem.

Didi kaster et aldeles uinteresseret blik på herlighederne og dumper ned i værelsets eneste lænestol. ”Det var faktisk det, jeg ville tale med dig om,” siger hun så.

”Om udsigten?”
”Nej da.” Didi himler med øjnene og ligner i et glimt sin mor, da denne var teenager. ”Om dit detektivarbejde.” ”Åh, Didi.” Anne-Maj sætter sig på sengekanten, stiller krykkerne op mod væggen og lader sig forsigtigt glide ned i vandret position. Hun mærker med ét, hvor træt hun er i hvert eneste led, hver eneste muskel. ”Der er ikke noget detektivarbejde. Jeg har jo sagt, at det er politiet, der ”Jeg forstod godt, hvad I talte om dernede. Du har slået dig sammen med de andre, så de kan hjælpe dig, og det synes jeg faktisk er fornuftigt. Man kan ikke klare alting selv.” Didi lyder igen, som om hun citerer en voksen; måske en lærer, der har forsøgt at motivere den lille, småsære enegænger til at deltage i et gruppearbejde.

”Nej, det...” Anne-Maj sukker. ”Vi taler bare lidt om det,” siger hun. ”Det er vel meget naturligt, at vi er optagede af, hvad der er sket.”

”Du har bedt de andre om hjælp, fordi det var dig, der fandt liget,” siger Didi. ”Og nu vil du renses for mistanke.” "Hvorfor skulle /eg være mistænkt?”

"Fordi. Du. Fandt. Liget,” gentager Didi højt og langsomt i et pædagogisk tonefald, som om hun mener, at hendes mormor på det seneste er blevet enten tungtop-fattende eller døv. Måske begge dele.

”Men hvor ved du fra, at det var mig, der fandt... Åh. Lad mig gætte: Det er også noget, du har hørt din mor fortælle Jonas?”

”Ja ja,” siger Didi og fortsætter i et foretagsomt tonefald: ”Det, jeg ville sige ...” Hun flytter sig lidt frem i sædet. ”Jeg vil også gerne hjælpe.”

"Hjælpe? Med hvad?”

”Med detektivarbejdet,” siger Didi.
”Nej, ved du nu hvad,” siger Anne-Maj og forsøger at kæmpe sig op på albuen. Det er svært at markere sin autoritet, når man ligger i en bunke glatte, flødefarvede pyntepuder, der skrider til alle sider ved den mindste bevægelse, men hun gør, hvad hun kan: ”Det er da ikke noget for børn at fare rundt og jagte forbrydere.”

”Så du mener, det mere er noget for gamle damer, der ikke engang kan gå ordentligt?”

”Didi!”

”Jeg kan finde ud af en masse, netop fordi jeg er et barn, Mormor. Ligesom du garanteret får en masse at vide, fordi ingen tror, de behøver frygte noget fra ... ja, fra dig, du ved ... fra en, der ser så uskyldig ud.” Didi er klog nok til ikke at gentage det med den gamle dame. "Desuden er jeg god til en masse, der er nyttigt i en efterforskning.” ”Som for eksempel hvad?” Anne-Maj opgiver den an-strengte stilling og synker atter ned i pudesamlingen.

”Jeg kan tjekke ting for jer og researche og ... alt sådan noget med internettet.”

Anne-Maj må indrømme for sig selv, at ungen har ret. Didi er knivskarp på alle former for tekniske gad-gets - mobiler, computere, fjernbetjeninger. Det lille nørdebarn er flere hestelængder foran såvel sin mor som sin mormor med den slags og er altid den, der løser problemerne for dem, når de ikke kan hitte ud af en app eller bikser med et ustabilt trådløst netværk. Desuden er hun lige så nysgerrig som Anne-Maj selv. Og blottet for skrupler.

”Lad mig nu bare få lov at hjælpe,” bliver hun ved, da hendes mormor tøver. ”Jeg lover, at jeg ikke vil gøre noget farligt.”
"Jeg ville aldrig kunne tilgive mig selv, hvis der skete noget med dig, Didi. Og hvad vil din mor sige?”

”Du må ikke fortælle hende noget,” siger Didi hurtigt. ”Jeg lover, jeg ikke gør noget farligt,” siger hun igen. ” Lover!"
Tirsdag den 15. september

Næste dag efter morgenmaden gør Anne-Maj omsider alvor af sin plan om en snak med kokken. Hun og Chris, som han hedder, sætter sig over for hinanden ved et bord i restauranten. Ud i køkkenet vil han ikke have hende; hun havde ellers set frem til at snuse rundt derude. Det er altid interessant at se, hvordan professionelle indretter deres arbejdsstationer, ligegyldigt hvor slap deres madlavning end måtte vise sig at være.

Chris er en stor mand - på alle leder og kanter. Hænder som middagstallerkener, overarme som et par vellagrede sortfodsskinker og livvidde som en fuldvoksen søko. Kæmpen bruger ikke mundbind, men et heldækkende akrylvisir, så man kan se hans ansigt. Faktisk meget rart, tænker Anne-Maj. Hvis regeringen gør alvor af det der med, at alle skal bære ansigtsbeskyttelse på restauranter og i butikker, så vil hun anskaffe sig sådan et visir. Kokken tager noter på bagsiden af en nusset faktura, mens han tålmodigt lytter til Anne-Majs opremsning af klagepunkter: tør fisk, groftskåret kål, uoptøede kuvertbrød og underkrydrede saucer. Asparges uden for sæsonen. Hun
giver også den tvivlsomme sherryvariant af tiramisuen et par ord med på vejen, og den forkert tempererede vin fra søndag aften lader hun heller ikke være ukommenteret, selv om hun på det tidspunkt begynder at kunne ane en vis træthed i hans blik.

”Ja, det lyder sandelig ikke godt,” medgiver Chris, da hun omsider har talt ud.

Anne-Maj åbner og lukker munden et par gange, overrumplet af hans uventede imødekommenhed, men før hun kan nå at genoptage talestrømmen, tilføjer han: ”Jeg har været i karantæne og er først tilbage på pinden her i dag.”

Hun rykker spontant lidt tilbage. ”1 karantæne?” ”Bare rolig,” skynder han sig at sige, da han ser hendes udtryk. ”Min gamle far blev testet positiv for en uges tid siden. Og ja, jeg er blevet tjekket. To gange. Den var negativ. Du skal ikke være nervøs.”

”Det var da godt,” mumler Anne-Maj.

”Jeg måtte naturligvis blive hjemme, indtil jeg var helt sikker,” fortsætter kokken. ”Det kan ikke være anderledes i disse tider. Man skal jo tage hensyn til hinanden.”

”Joh ...” Hun føler sig mere og mere dum. ”Men din far? Hvordan går det med ham?”

”Han ligger på intensiv. Han er næsten firs, men ...” Et skuldertræk. ”Ja, vi håber selvfølgelig det bedste.” "Skrækkeligt. Jeg krydser fingre for ham.”

”Jo tak, tak. Man kan jo ikke lade være med at bekymre

• yy

sig.

”Nu er jeg helt flov over at have klaget.”

”Det skal jo ikke gå ud over køkkenets standard, at jeg sådan måtte gå i karantæne,” siger Chris og placerer
den ene kæmpehånd på bordpladen. ”Min souschef er egentlig på barsel, men var så sød at træde til med kort varsel. Hun var nødt til at have sin søn med hver dag og har måske ikke været helt så opmærksom, som hun burde. Drengen er kun et par måneder gammel, så ... Jeg skal lade et ord falde til hende, så hun gør sig mere umage en anden gang og fokuserer på sit arbejde.”

”Men jeg ... Det er da fuldt forståeligt, at hun ...” Kokken vifter afværgende med hånden.

Men Anne-Maj hakker videre: ”Jeg er virkelig ked af, hvis jeg ... Det var jo ikke meningen, at nogen skal skæl-des ud.”

”Det er ikke dit problem.” Chris rejser sig. Set nede fra Anne-Majs stol virker det, som om han er flere meter høj. ”Det kan da ikke være rigtigt, at gæsterne skal lide, blot fordi der en smule pandemi i landet.” Han ser på hende gennem akrylskærmen og tager afsked med et alvorligt udtryk. Sedlen med noterne er han lige ved at glemme, men napper den, inden han forsvinder ud gennem køkkendøren.

Anne-Maj bliver siddende, efter at den monumentale mand er forsvundet ud i køkkenet. Al luft er gået ud af hende. Hendes virketrang er druknet i Chris7 forklaring, og enhver lyst til at klage er forsvundet. Hvad bilder jeg mig egentlig ind, tænker Anne-Maj, at jeg tror, jeg ved alting bedre end kokken? Eller politiet, for den sags skyld ... Hvordan er det dog faldet mig ind at mobilisere fire sagesløse hotelgæster til en måske ikke helt ufarlig amatørefterforskning, og hvorfor sagde jeg dog ikke endnu mere klart og tydeligt fra over for Didi, da hun insisterede på at hjælpe?
Det er i dette nedslåede lune, Anne-Maj befinder sig, da Anders Hall pludselig dukker op. ”Vi vil godt lige have en snak med dig,” siger han. ”Om nogle ting, vi ikke helt kan få rede på.”

Anne-Majs humør ryger omgående et par takker opad. Så er hun altså ikke helt alene om at mene, hun kan bidrage til sagens opklaring. "Kommer nu,” siger hun og rejser sig. Anders holder høfligt krykkerne for hende, indtil hun har fået ordentligt fat, og sammen krydser de foyeren i adstadigt tempo. Anne-Maj føler sig som en udvalgt specialkonsulent. Hun nikker nådigt til et par badekåbeklædte damer, der sidder i en sofagruppe og sludrer.

Hun bliver mere usikker, da hun og Anders træder ind i det lånte direktørkontor. Liselotte Schmidt står med ryggen mod det store vinduesparti for endevæggen. Modlyset gør det svært at aflæse hendes ansigtsudtryk, men man kan sagtens se, at hun står med korslagte arme. Vicepolitikommissæren siger ikke goddag, iagttager blot i tavshed Anne-Maj, da hun tager plads i en læderbetrukket gæstestol foran skrivebordet.

Heller ikke Anders siger noget. De to efterforskere lader stilheden trække ud. Anne-Maj gør sit bedste for bevare selvsikkerheden og ser sig om i Heine Fuglsangs kontor. Direktøren er åbenbart fritaget for den på stedet herskende indretning. Her er ikke en eneste korsstingspude eller kurvestol i sigte. Møblerne er moderne i gråt, sort og hvidt, billederne på væggen er ikke kolorerede kobberstik af rosenbuketter, men sort-hvide fotos af sejlbåde med vindfyldte spilere. Ingen fjollede flæser, ingen stofbetruk-ne lampetter. Ikke at rummet bliver mere festligt af den
grund: Dette kontor er den fantasiløse mands udgave af den feminine kliché, der hersker på resten af hotellet.

"Nå,” siger Liselotte omsider og anbringer sin nydelige bagdel i direktørens drejestol. I dag er brillerne i hendes hår med olivengrønt stel, der matcher hendes skjorte. ”Jeg kan forstå, at du bevidst har fortiet nogle informationer, Anne-Maj.”

Anne-Maj ved med det samme, hvad hun taler om, og mærker varmen stige op i kinderne.

"Hvorfor fortalte du os ikke om det skænderi, du hørte natten mellem lørdag og søndag?”

Ida Funch, den sladrehank. Selvfølgelig, tænker Anne-Maj. Det var derfor, kvindemennesket var herinde i går morges; derfor, hun stædigt nægter at røbe samtalens emne for resten af gruppen. Ida og al hendes sleske hjælpsomhed. Har hun også fortalt politiet, at de fem rekreationsgæster har slået sig sammen om selv at opklare sagen og rense Anne-Maj?

”Og før du påstår, at du simpelthen havde glemt det, så kan jeg betro dig, at vi ved, du ganske kort tid efter samtalen med os fortalte de andre om det.”

Pokkers. Anne-Maj flytter uroligt på sig. Så er det helt sikkert, de kender til sammensværgelsen. Ida, den slange. Var det måske ikke hende, der havde fået ideen til deres egen efterforskning?

Det begynder at blive lidt sært, at Anne-Maj ikke siger noget, så hun rømmer sig. ”Jeg tænkte ...” siger hun med ukarakteristisk myg stemme, ”... at det måske ikke betød noget.”

"Hold nu op.” Det er Anders. Han sætter sig til rette i den anden gæstestol. Læderet knager under ham. "Selvføl-
gelig forstår du vigtigheden af, at Miah Andersen få timer inden sin død var i højlydt diskussion med en anden.” ”Jo.” Anne-Maj tøver stadig. ”Jo da, men jeg kunne jo ikke høre, hvem det var, hun talte med ... Og så tænkte jeg, at...” Hun fanger Liselottes blik og tier brat.

”Hvad i alverden ville du opnå ved at holde det hemmeligt?” Liselotte betragter hende med rynkede bryn. ”Jeg forstår det simpelthen ikke, Anne-Maj. Hvis formålet med jeres lille gruppearbejde er at rense dig, så er det da ikke just det, I har opnået.”

”Det kan jeg godt se.” Med ét er Anne-Maj ganske forfærdeligt træt. Hvordan skal hun nogensinde kunne forklare, hvor barnlig hendes tankegang er; at hun bevidst har fortiet sin viden i trods, at hun ville straffe politiet, fordi de tillader sig at mistænke hende?

Der går endnu nogle sekunder i tavshed. Så retter Liselotte Schmidt sig op. ”Nå,” siger hun. ”Lad os ikke tvære mere rundt i det.”

”Tak.” Lettelsen skyller gennem Anne-Maj.

”Det kan sagtens være, vi vender tilbage til din besynderlige opførsel, hvis det viser sig, at de to døgns forsinkelse har betydet noget for efterforskningens videre forløb, men lige nu vil jeg hellere fokusere på, hvad det skænderi gik ud på.” ”Jeg troede, Ida Funch havde fortalt jer det hele.” Liselotte kommenterer ikke, at Anne-Maj sætter navn på stikkeren. ”Vi vil gerne høre det med dine egne ord, tak,” siger vicepolitikommissæren.

Anders Hall tager demonstrativt blok og kuglepen frem. ”Okay,” siger Anne-Maj. ”Jegkan selvfølgelig ikke huske det ordret, men ... Altså, jeg kunne høre Miah tale - ret højt.”
”Det er du sikker på? At det var Miah?” spørger Anders. "Hundrede procent. Hun har ... havde en meget speciel stemme.” Anne-Maj ville ønske, hun havde et glas vand og noget at lægge benet op på, men noget siger hende, at hun ikke skal komme med alt for mange ønsker lige nu. "Sådan hæs eller ... måske snarere ...” Hun søger efter et dækkende ord og opgiver. ”Jeg ved ikke, hvad man skal kalde det. Som når man er ved at miste stemmen i forbindelse med en svær forkølelse, hvor man har hostet meget ... Kender I det? Jeg tror ikke, hun var syg. Bare storryger.” ”Og den anden?”

”Jeg kunne ikke høre den anden, men hvis jeg skal gætte, var det Lenette. De to var jo sammen hele tiden, og hun kan sagtens være gået ind til sin søster for at få en godnatdrink. Hun har nok stået indendørs, og så talte de sammen gennem døren.”

”Hvad var klokken på det tidspunkt?”

Anne-Maj tænker sig om. ”Jeg er ikke helt sikker. Jeg havde sovet et stykke tid og var lidt fortumlet. Jeg så højst sandsynligt på uret; det plejer jeg at gøre, når jeg vågner om natten ... men jeg var nok ikke helt opmærksom. Jeg frøs og havde smerter i knæet og skulle tisse.” Hun trækker på skuldrene. ”Jeg tror, den var et. Lidt over, måske. Det er mit bedste bud.”

”Okay.” Han skriver det ned.

”Jeg kunne som sagt kun høre Miahs halvdel af samtalen, og ikke engang ret meget af den.”

”Og hvad blev der så sagt?”

"Altså, hun sagde noget om, at hun var træt af, at den anden var nervøs for et eller andet, og at den anden mistænkte en tredje for et eller andet, hun ikke havde gjort.”
”Hun? Det er du sikker på?” Kuglepennens spids svæver over Anders’ blok. ”At det var en kvinde, de talte om? Altså tredjepersonen?”

”Miah sagde hun,” siger Anne-Maj efter et øjebliks tøven. ”Det er jeg så godt som sikker på.”

”Okay.”

”Og så sagde hun: ’Så kan vi lige så godt lade være’” Anne-Maj trækker beklagende på skuldrene. ”Jeg ved ikke mere.” Hun er ganske forfærdeligt tørstig. Desuden fortæller hendes knæ hende med al ønskelig tydelighed, at det nu er tid for en dosis smertestillende medicin, men hun har stadig ikke mod på at være for krævende.

”Var der ikke mere?” Det er Liselotte.

”Nej,” siger Anne-Maj. "Eller jo, forresten. Det her kan jeg faktisk huske ordret: 'Det kan simpelthen ikke være rigtigt, at vi skal... ’ et eller andet. Da råbte hun ret højt.” ”Du hørte ikke mere?”

Anne-Maj ryster på hovedet.

”Ja, det var jo ikke meget.” Anders ser ned på sine kragetæer. ”Jeg ved ikke engang, om man kan kalde det et skænderi.”

”Det lød som et skænderi,” fastholder Anne-Maj. ”Hun var helt sikkert vred.”

Et par sekunders tavshed, mens Liselotte betragter hende med et tænksomt udtryk. Så siger hun: ”Er der mere, du ikke har fortalt os?”

"Nej.”

"Helt sikker? Der er ikke sket noget, du undrer dig over, eller nogen har sagt noget, der måske ...”

En ny hovedrysten. ”Ikke noget, jeg er bevidst om, i hvert fald.”
De to efterforskere ser på hinanden.

Læderet knager igen, da Anders læner sig lidt frem i stolen. ” Anne-Maj, I er nødt til at stoppe det der med at lege detektiver.”

”Vi leger ikke detektiver.”

”Jo, I gør. Jeg ved ikke, hvordan du har fået de andre med på den, men ifølge vores kilde ...”

”Ida.”

”Det kan være lige meget, hvem det er.” Liselotte overtager: ”Og jeg kan fortælle dig en hel række grunde til, at I skal stoppe lige nu.”

Anne-Maj trækker irriteret på skuldrene.

”For det første er det vores arbejde at efterforske forbrydelser.” Liselotte ignorerer, at Anne-Maj trækker vejret ind for at indvende noget, og fortsætter straks: ”For det andet er det simpelthen for dumt. Hvad nu, hvis drabsmanden er et af medlemmerne af jeres lille boble og på den måde bliver holdt underrettet om de teorier, der kommer på bordet? Vedkommende ville hele tiden kunne planlægge sit næste skridt, forfalske et alibi, lægge falske spor ud, påvirke vidner. Det kan ødelægge hele efterforskningen, og vi får måske aldrig fat på ham.”

”Det har vi faktisk talt om. Det viser sig, at ...” Liselotte afbryder: ”For det tredje er det farligt at gå efter en voldsforbryder, uanset om det er et gruppemedlem, eller det er en udefra. Ingen af jer har en chance, hvis gerningsmanden beslutter sig for at lukke munden på en af jer.” ”Det kan jo være en kvinde.” Anne-Maj er helt glad for at kunne korrekse den selvsikre efterforsker.

”Ja ja,” siger Liselotte. ”For det fjerde ...” Hun ser på Anders og derefter på sit vidne. ”For det fjerde er der
ingen grund til, at du skal bruge en masse energi på at rense dig selv for mistanke, Anne-Maj.”

"Jamen ... jeg er jo mistænkt?”

"Ikke rigtigt.” Liselotte tøver. Så beslutter hun sig: ”Du kunne måske godt med lidt god vilje være den, der begik det første drab ...”

”Første drab?”

Liselotte ignorerer afbrydelsen: ”Det var dig, der fandt liget. Du har ikke noget ordentligt alibi. Du havde været i en ophedet diskussion med offeret kort tid forinden ...” ”Men hvad mener du med første ...”

Efterforskeren kører videre: ”På den anden side, så ... Ja, det er lidt svært at tro på, at det skulle være dig, ikke? Med dit nye knæ og krykkerne og ...” Hun tegner med hånden en cirkel i luffen i retning mod Anne-Majs vakkelvorne understel. ”Rent fysisk ville det være svært. Og ja,” tilføjer hun hurtigt, da Anne-Maj endnu en gang ser ud til at ville sige noget, ”... jeg ved godt, at det var det, du selv påpegede i går. Men vi skulle lige tjekke med det hospital, hvor du blev opereret.”

”Men hvorfor siger du det første drab? Der har da kun været ét, ikke? Eller ...” Anne-Maj stirrer på Liselottes alvorlige ansigt. "Lenette? Blev hun også ...”

”Vi ved det ikke,” siger Liselotte efter endnu en tøven. ”Men der er nogle ting, som er ... specielle ved hendes død. Og den kan du under ingen omstændigheder være skyldig i. Ikke med det knæ.”
"Hvilke ting?” Utilpasheden, smerterne, tørsten er glemt.

Efterforskerne udveksler endnu et blik. "Kan vi stole på dig, Anne-Maj?” Det er Anders.

"Selvfølgelig.” Det kommer lidt for hurtigt. Hun tilføjer: ”1 havde allerede overbevist mig. Hvis jeg ikke er mistænkt, så er der jo ingen grund til, at jeg ... at vi ... altså, at jeg og de andre ... øhm, borer mere i det."

"Hold nu op.” Anders ler. "Jeg kender dig. Du gør jo, hvad der passer dig, og jeg tror ikke et sekund på, at du og dine nye venner kan Ende ud af at blande jer helt udenom, men ...” Han bliver alvorlig. "Du skal virkelig være fornuftig, Anne-Maj. Liselotte har ret i alt det, hun siger.” Hun nikker.

"Og det, vi fortæller dig, skal du holde for dig selv,” siger Anders. "I hvert fald i nogle timer.”

"Det er ikke hemmeligt ret meget længere,” supplerer Liselotte. "Vi holder et pressemøde her i eftermiddag, og der vil hovedpunkterne naturligvis blive offentliggjort, men indtil da ...”

"Ja ja.” Anne-Maj er ved at sprænges af nysgerrighed.
”Vi har en mistanke om, at Lenette ikke selv kastede sig ud fra den motorvejsbro natten til i går.”

”Hvad bygger I den på?”

”Vi afhørte lastbilchaufføren i går formiddag, og manden er villig til at sværge på, at den kvinde, der pludselig faldt ned foran hans bil, allerede var død. Eller i hvert fald bevidstløs. Hun skreg ikke, og hun forsøgte ikke på nogen måde at værge for sig; hun faldt bare slapt og med lukkede øjne, som om hun sov tungt. Han så hendes ansigt tydeligt - ganske vist kun i et glimt, men han er helt sikker.”

”Men ... Det var mørkt, ikke?”

"Fronten på hans lastbil er overbroderet med lygter, som var den et omrejsende cirkus,” siger Liselotte. ”Hun var så at sige badet i rampelys. Han så hende tydeligt.” "Frygteligt.”

”Ud over chaufførens vidneudsagn er der også en anden ting, som peger væk fra et selvmord,” siger Anders. ”Intet afskedsbrev?”

”Nej, ikke det. Det er mere almindeligt, end folk tror, ikke at efterlade sig så meget som et ord.” Han kaster et blik på sin chef og får tilsyneladende en tavs tilladelse, for han fortsætter: ”lngen mobiltelefon.”

”Hun havde en.” Anne-Maj er helt sikker. ”En smart-phone med lyserødt lædercover.”

"Præcis. Hun havde den liggende på bordet foran sig, da vi talte med hende på hospitalet efter Miahs død. Men nu er den væk.”

Liselotte supplerer: ”Vi har haft folk ude at lede efter den siden solopgang - lige fra broen, hvor Lenette faldt ned, og så næsten hundrede meter frem og i hele vejens
bredde, da den jo kan være blevet slynget langt væk i sammenstødet.”

”Ja, det lyder virkelig sært.” Anne-Maj er forvirret. Var det ikke hemmeligt?

Som om hun har sagt det højt, tager Liselotte ordet: "Grunden til, at vi fortæller dig det her, Anne-Maj, er, at vi gerne vil høre om dit indtryk af en række ting.”

”Ja?” Et nyt jag i knæet. Anne-Maj kan ikke længere lade som ingenting: ”Må jeg ikke allerførst få et glas vand? Jeg er nødt til at tage min medicin nu.”

”Jo da.” Anders er allerede på benene.

Da han har lukket døren efter sig, siger Liselotte: ”Selv ville jeg selvfølgelig aldrig få den vanvittige idé at alliere mig med et vidne på den måde, men Anders er overbevist om, at du kan hjælpe os. Han har kun godt at sige om dig og dine iagttagelsesevner, så jeg har givet mig. Lidt. Det er sjældent, der i en drabssag er så mange, som med en vis ret kan mistænkes, og det er ærligt talt lidt indviklet at finde hoved og hale i, hvem der lyver om hvad ... Vi har brug for al den menneskelige indsigt, vi kan få. Jeg håber, du kan leve op til tilliden.”

”Det håber jeg også.” Anne-Maj er omhyggelig med at lyde tilpas ydmyg. Det her er en fjer i hendes ikkeek-sisterende hat.

”Du skal bare vide, at du er lidt af en legende hos os.” Liselotte smiler. "Anders siger altid, at uden dig var han aldrig kommet ind i afdelingen for personfarlig kriminalitet.”

"Har han ret?”

"Nej da,” siger Liselotte. "Manden er både dygtig og ambitiøs. Og så er han ikke bange for at bruge utraditio-
nelle metoder - som du jo ved. Men måske gjorde jeres fælles indsats i Genbrugs-sagen, at ledelsen fik øje på ham en lillebitte smule tidligere, end de ellers ville have gjort.” Anders vender tilbage. ”Der kommer en tjener om lidt.” Liselotte ser igen på Anne-Maj. ”Både Miah og Lenette blev obduceret i går eftermiddag.”

”Det var hurtigt!”

"Nærmest rekordfart. Men som sagt gav lastbilchaufførens forklaring os grund til at tro, Lenettes død ikke var et selvmord, så vi pressede lidt på. Det er jo temmelig vigtigt for efterforskningen, om det er et eller to drab, vi skal arbejde med.”

"Selvfølgelig.” Anne-Maj finder pilleæsken frem; klar til brug, så snart et glas vand dukker op. Bare hun dog kunne få benet op på et eller andet, men der er ikke andre muligheder herinde end de tre stole, de sidder på. ”Og er det så det? Et drab, altså?”

Liselotte lader sig ikke skynde på. ”Her til morgen fik vi nogle foreløbige resultater. Miah er ganske rigtigt druknet i mudderbadet. Der er masser af mudder i hendes luftveje, så der er faktisk ikke noget at være i tvivl om.”

”Det var derfor, der var sprøjtet så meget ud på gulvet. Hun må have kæmpet voldsomt imod.”

”Helt sikkert. Der er tydelige mærker på begge hendes skuldre og overarme. Man kan se, at gerningsmanden virkelig har skullet bruge kræfter for at holde hende nede.” Anne-Maj gyser. Tanken om at blive tvunget ned under overfladen; inhalere det slimede, gråbrune slam og mærke mund, luftrør og lunger blive fyldt ...

Liselotte tilføjer: ”Der var fodaftryk i mudderet på gulvet, men de kan ikke rigtig bruges til noget. Den, der har
afsat dem, bar skoovertræk af den slags, vi selv bruger på et finde- eller gerningssted.”

”1 det linnedrum, vi fortalte om ...” Anders venter, til han er sikker på, at Anne-Maj er med. ”Der er flere mudderspor fra de der plastovertræk .... Vores teori er, at drabsmanden er kommet ind gennem den dør, der bruges af vaskeriet, og derefter har holdt sig skjult derude. Har skiftet ind og ud af beskyttelsesdragt, overtrækssko, handsker og så videre. Hele udstyret.”

”Men hvis han eller hun har skiftet i det lille skabsrum, så må der da findes andre spor derude. Hår, hudceller, sved, fingeraftryk ...”

”Ja,” siger Liselotte og sukker. ”Der er masser. Problemet er, at der er alt for mange af alle de spor, du nævner - fra stort set alle på stedet. Stuepiger, massør, fysioterapeut, receptionist... Alle går derud og henter sengetøj og håndklæder og badekåber og betræk til diverse behandlerbrikse og så videre. Og de vender tilbage, når det snavsede linned skal smides i de store stålbure til vaskeriet.”

”Godt så,” medgiver Anne-Maj. ”Det kan jeg godt se er et problem.”

”Ja, mon ikke.”

"Hvad med Lenette?” spørger hun.

”Det er jo det ...” Liselotte lægger benene over kors. ”Da lastbilchaufføren blev ved at insistere på, at Lenette Andersen var enten død eller bevidstløs, allerede inden hun ramte bilen, bad vi retsmedicineren tjekke den mulighed. Hun siger - uden at jeg skal vove mig ud i detaljerne - at Lenette godt kan have været i live, da hun faldt. Hun havde alkohol i blodet, men slet ikke nok til at miste bevidstheden.”
"Okay.”

"Stinne Jansen - altså retsmedicineren - er en grundig dame, så hun har fået kemikerne til at fremskynde screeningen for de mest almindelige bedøvende stoffer i Lenettes blod. Vi får svaret meget snart, måske allerede i morgen eller i overmorgen."

"Hvad gætter hun selv på?”

"Hun føler sig ret sikker på, at Lenette Andersen havde fået et sløvende præparat.”

"Hvad hedder det? Sagde hun det?"

"Niks. Og uanset hvad ... Altså, det er jo ikke til at vide med sikkerhed, om hun i givet fald selv tog pillerne, eller nogen gav hende dem, men ...”

”... men hvis hun havde indtaget en så høj dosis, at hun ligefrem var bevidstløs, da hun ramte lastbilen ..." Anne-Maj kører uden at tænke over det videre ud ad efterforskerens tankespor, ”... så var hun ikke i stand til selv at kravle op over rækværket og springe ud.” "Netop.”

"Kan det være et smertestillende middel, hun fik?” spørger Anne-Maj langsomt, mens hun vender og drejer den lille sølvæske med turkis-gravhunden mellem fingrene.

"Det kan det vel,” siger Liselotte. "Hvis stoffet virker sløvende, kan det vel være hvad som helst. Søsygepiller, allergitabletter, hovedpinepiller eller rigtig sovemedicin ... Det er jo mængden, der afgør, hvor kraftigt det virker ... Men det er det, kemikerne skal finde ud af.”

"Kan du ikke lige prøve at google noget?” spørger Anne-Maj og nikker i retning af Liselottes tablet. "Prøv at tjekke bivirkningerne ved det smertestillende præparat, der hedder Dolol.”
”Dolol?” Liselotte sætter en pegefinger mod brillernes næsestykke og skubber dem på plads, inden hun atter fokuserer på den lille skærm. "Stavet ligeud ad landevejen? Hmmm ... her!” Hun banker fingerspidsen let mod skærmen og læser nogle sekunder. Så kigger hun på Anne-Maj. "Bilkørsel frarådes efter blot en enkelt dosis. Hvorfor?”

"For det første har jeg jo altså været lægesekretær det meste af mit liv,” siger Anne-Maj. "For det andet...” Hun åbner den lille pilleæske og viser indholdet frem: Den er fuld af små, kridhvide kapsler. "Se her.”

"Dolol?” spørger Liselotte.

"Jep,” siger Anne-Maj. "Jeg har fået dem af min egen læge, bare til at tage smerterne den første tid efter operationen.”

"Halvtreds milligram?” Liselotte retter atter sin opmærksomhed mod skærmen.

"Det tror jeg, ja. Jeg må tage to ad gangen, siger lægen.”

"Jeg kan ikke se, hvor mange der skal til for at blive bevidstløs ... Det må retskemikeren eller lægen kunne svare på.”

"Må jeg?” Anders fisker en enkelt kapsel op af æsken, da Anne-Maj nikker. Han holder den op mod lyset. "Er det et pulver, der er indeni?"

"Ja,” siger Anne-Maj. "Du er velkommen til at åbne den, så du kan se det.”

"Kan det være dine piller, der blev brugt?” spørger Liselotte, mens hun fascineret stirrer på den lille, hvide tingest.

"Joh ...” Anne-Maj tøver. "Så skulle gerningsmanden have låst sig ind på mit værelse for at hugge dem ... Og
der er vel grænser for, hvor mange der har et nøglekort dertil.”

"Stuepigerne har, selvfølgelig.”

”Ja. Og hende fra receptionen.” Tanken om den mopsede receptionist som morder er på sin vis tillokkende, tænker Anne-Maj.

Anders fokuserer stadig på Dolol-kapslen. Han kniber begge hænders tommel- og langfingernegle sammen om den og trækker til. Et lille drys fint, hvidt pulver lander på bordet. ”Det fylder jo ikke engang halvdelen af kapslen,” siger han. ”Man kunne måske åbne ti-tolv af dem og putte pulveret ind i en større kapsel fra en anden slags medicin ... Den mængde kunne man sagtens give til nogen, uden at de opdagede det. Tror I ikke? Hvis man kan få plads til det alt sammen i en enkelt kapsel, så den, der skal sluge den, får fem-seks hundrede milligram i stedet for de halvtreds, vedkommende tror. Det ville være meget nemmere end at skulle narre nogen til at sluge en håndfuld piller.”
I det samme banker det på døren, og samtalen forstummer. Anders lægger hurtigt sin blok hen over det hvide pulver. Da tjeneren Katrine får øje på sin stamgæst, blinker hun til hende hen over mundbindets kant. Anne-Maj sender hende et smil, lidt mere åndsfraværende end normalt. Hendes hjerne kører på højtryk, mens Katrine sætter en stempelkande, en lille porcelænstepotte samt en karaffel med vand på skrivebordet og deler glas og kopper rundt. Hun lægger mærke til, at Anne-Maj har pilleæsken stående på bordet foran sig, og hælder straks vand op til hende.

Anne-Maj samler to af de hvide kapsler op og fører dem mod munden, men standser pludselig midt i bevægelsen. Kan indholdet være ti gange så stærkt, som hun tror? Hun ved, det er usandsynligt, men Anders’ ord sidder nu i baghovedet, og hun ved, at hun resten af sit liv vil få den association, hver gang hun skal sluge medicin: Kan man nu stole på den dosis, som står på pakken ...? Anne-Maj studerer gennem læsebrillerne limningen, der går på tværs af kapslen. Urørt. Ned med sig. Hun skyller efter og
læner sig tilbage i tryg forvisning om, at smerterne snart vil dæmpes til et udholdeligt niveau.

Med ét slår det hende. Hun ved præcis, hvad der er sket. Så snart Katrine har forladt lokalet, siger Anne-Maj: ”Jo. Liselotte har ret. Det kan sagtens være min medicin, der er brugt til at bedøve Lenette med. Det er endda meget sandsynligt. Morderen behøver ikke engang have haft et nøglekort for at stjæle den.”

”Okay?” Liselotte dypper en småkage i kaffen. "Hvordan det?”

”1 søndags, efter aftensmaden ... da satte vi os ind i havestuen.”

”Vi?”

"Finn Bocker, Tytter Stilling, Anja Willemoes, Ida Funch. Og mig, sagde hunden. Vi havde diskuteret ... det hele,” Anne-Maj kaster et skyldbevidst blik mod de to efterforskere, ”... og vi talte videre over kaffen. På et tidspunkt skulle jeg have en dosis Dolol, og så opdagede jeg, at pilleæsken var tom, selv om jeg kunne have svoret på, at jeg havde fyldt den om morgenen.”

"Aha.”

”Jeg mener bare ... Det kunne jo være, jeg huskede forkert, ikke? Det regnede jeg faktisk med. Det er måske derfor, jeg ikke har spekuleret noget videre over det sidenhen. Jeg var ærligt talt bange for, at det var kombinationen af medicin og alkohol, der havde gjort mig lidt... konfus.” Anne-Maj ser ned på pilleæskens gravhunde-motiv. "Men nu slår det mig: Hvad nu, hvis jeg rent faktisk havde fyldt æsken den morgen, og der så var en eller anden, som havde stjålet kapslerne?”
"Havde nogen anden adgang til din taske?” spørger Anders.

”Det er jo det...” svarer Anne-Maj. "Normalt ville jeg sige nej, jeg plejer altid at have den lige ved siden af mig. Der er alt for mange vigtige ting i, til at jeg render og glemmer den.” Hun ved selvfølgelig udmærket, at andre mennesker kan forlægge alt muligt, uanset vigtighed. Mobiler, penge, nøgler, medicin. Men ikke Anne-Maj, hvis hang til systemer og rutiner effektivt forhindrer den slags sjusk. Hun tjekker og dobbelttjekker alt, før hun forlader et lokale eller smækker en dør. Det er ganske enkelt aldrig sket for hende, at hun har mistet en telefon, låst sig ude eller forlist handsker, tørklæder og tasker. Indtil nu, altså. ”Den aften havde jeg efterladt den inde under bordet i restauranten. Jeg kan godt have lidt problemer med at koordinere taske og krykkestokke, så jeg må have været lidt forvirret. Desuden havde jeg fået et par glas vin ...”

Anders nikker opmuntrende.

”Da jeg på et tidspunkt ville tage min medicin, opdagede jeg, at tasken var væk, og da jeg lidt efter fik fat i den, var æsken tom. Jeg var som sagt sikker på, at jeg havde fyldt den om morgenen ... men nu blev jeg altså i tvivl. Havde det mon været de sidste kapsler, da jeg tog min eftermiddagsdosis klokken fire? Rodede jeg dagene sammen? Jeg kunne simpelthen ikke huske det.”

”Og der var ikke nogen, der havde adgang til tasken tidligere på dagen, altså mellem klokken seksten og ... hvornår rejste I jer fra bordet?”

”Ved halvottetiden. Inden da havde jeg den med mig hele tiden. Det er jeg helt sikker på.”
"Hvilket vil sige, at pillerne er forsvundet mellem klokken nitten tredive, da I forlod restauranten, og ... hvad?”

Anne-Maj tænker sig om. "Normalt går der fire, allerhøjst fem timer mellem kapslerne ... Det har ikke været senere end ni.”

"Og de andre? Var der nogen af dem, som forlod havestuen i det tidsrum?" spørger Liselotte.

Anne-Maj tøver, prøver at se situationen for sig. De fem sammensvorne rundt om bordet med vinflasken, de fem glas, skålen med rodfrugtchips ... Ida og Anja i den ene blomstrede kurvesofa, Tytter og Finn i den anden, Anne-Maj selv i en lænestol med det nyopererede ben hvilende på en puf. "Jeg tror ..." siger hun langsomt efter nogle sekunder, ”... jeg er næsten hundrede procent sikker på, at alle på et eller andet tidspunkt i aftenens løb var på toilettet. Undtagen mig, altså. Man lærer at holde sig, når det er så smertefuldt at gå.”

"Du siger i aftenens løb?”

"Ja, det er jo det ... Jeg kan ikke sværge på, at alle toiletbesøgene fandt sted præcis i tidsrummet mellem halv otte og ni."

"Okay. Det kan være, de andre kan hjælpe med at finde frem til nogle mere præcise tidspunkter ...” Liselotte nikker tænksomt. "De eneste, som både var til stede i spa-afdelingen på gerningstidspunktet og opholdt sig på hotellet, da pillerne blev stjålet ... det var jer fem."

"Ja. Eller ...” Anne-Maj retter sig op. "Nej,” siger hun. "Det er ikke rigtigt. Alle var der.”

"Alle? Også Gitte Mogensen ...?” spørger Liselotte.

"Kosmetologen?”
"Ja. Og Hanne Groth, massøren ... Og Lone Jels?” Hun tilføjer: "Receptionisten.”

"Ah.”

”Og Kim Kellerup ,” supplerer Anders, der har bladret tilbage i blokken og tjekket sin lille liste. "Fysioterapeuten. Det er de medarbejdere, som var i spa-afdelingen på drabstidspunktet.”

"Var de her alle sammen?” spørger Liselotte. "Altså, søndag aften mellem halv otte og ni?"

"Ja.” Anne-Maj er helt stolt over at kunne bidrage med denne væsentlige oplysning. "Eller det er jeg sikker på ... de havde i hvert fald et tilbud om at være her, og mit indtryk er, at snart sagt alle tog imod det. Hele personalet var inviteret til et fællesmøde, hvor en psykolog fortalte om mulighederne for krisehjælp.”

"Det må vi naturligvis undersøge,” siger Liselotte. "Helt klart."

"Og hvad med natten til mandag?” spørger Anne-Maj. "Hvis nogen skubbede Lenette ned fra den bro ... Hvornår var det præcis?”

"Tyve minutter over tolv, siger chaufføren. Præcis. For en gangs skyld et dødstidspunkt, vi ikke behøver bruge en masse tid på at fastslå. Jeg tror, der er mange af jer, som ikke kan få bekræftet jeres alibi. I bor på enkeltværelser i stueetagen, og I har hver især en dør ud til jeres egen lille terrasse, så I uset kan smutte ud, når det passer jer.” ”Nå ja.”

"Gerningsmanden har skullet mødes med Lenette, give hende medicinen på en eller anden snedig måde, vente på, at den virkede, smide hende ud fra motorvejsbroen, uden at nogen opdagede ham eller hende.” Liselotte ser
på hende. ”Du kan godt se det, ikke? Gerningsmanden skulle herfra senest klokken elleve for at kunne nå det. Senest.”

”Og han eller hun skulle jo også tilbage til kurbadet bagefter,” siger Anne-Maj. ”Hvis man altså antager, at vedkommende bor her.”

”Men hvis vi nu antager, at det er tilfældet ... så må ankomsten hertil have været ... Ikke tidligere end et. Snarere halv to.”

”Du har ret.” Det er Anders. ”Og på det tidspunkt er der ikke mange, som er vågne her på stedet. Måske bortset fra receptionisten ... Hvad var det nu ...” Han bladrer atter i sine noter.

”Det var næppe Lone Jels, der havde nattevagten. Hun var på arbejde hele den dag. Men hun må da vide, hvem der bemandede skranken. Det skal vi lige have tjekket,” siger Anne-Maj.

”Vz‘?” Liselotte løfter det ene øjenbryn.

”1, selvfølgelig.” Anne-Maj trækker på skuldrene. ”Der kan jo også være nogen, som var søvnløs. I er nødt til at tale med alle igen. Også personalet. Måske var der andre end natportieren, der var vågen. For eksempel mener jeg, at der er roomservice døgnet rundt. Der må have været nogen i køkkenet, ikke?”

”Og noget rengøring,” siger Anders. "Restaurant og køkken bliver sikkert gjort rent på mærkelige tidspunkter, hvor de er nogenlunde sikre på, der ikke kommer gæster.” "Meget muligt,” siger Liselotte. ”Vi må hele striben igennem igen.”

”Men hvem i alverden kendte Lenette godt nok til at mødes på det ukristelige tidspunkt af døgnet?” siger
Anne-Maj langsomt. Hendes hjerne kører på højtryk. ”Det må være én, hun havde en aftale med. Man bryder vel ikke ind hos folk midt om natten og tvinger medicin ned i halsen på dem ... og en vildfremmed kan næppe lokke sit offer til at gå pænt med på en midnatstur til en øde motorvejsbro.”

Liselotte og Anders veksler et blik.

”Hvad?” spørger Anne-Maj.

”Vi var nok dem, der så Lenette sidst,” siger Liselotte efter at have tænkt sig om.

"Ved ellevetiden,” fortsætter Anders. ”Og du har ret: Hun skulle mødes med nogen. Vi ved, at en eller anden ville hente hende. Hendes egen bil står stadig her på hotellets parkeringsplads.”

”Jamen ...”

”Vi spurgte Lenette, om vi skulle sørge for, at hun blev kørt hjem til Tuse, hvor moren passede hendes søn. Og hun sagde nej tak. Hun ville blive hentet, sagde hun.” "Jamen ... hentet hvorfra? Var hun stadig på hospitalet, eller var hun kommet hjem i mellemtiden?”

”Hun var på sygehuset i Holbæk,” siger Liselotte. ”Vi havde en betjent siddende hos hende hele eftermiddagen, mens hun blev undersøgt og behandlet for chok. Om aftenen ringede han og sagde, at hun var klar til et kort forhør. Lægen havde sagt god for det.” Liselotte ser på sit ur, som om skiven viser informationer om søndagens program. ”Vi talte med hende en lille times tid. Hun forlod sygehuset lidt over treogtyve ... ikke Anders?”

”Jo. Måske kvart over.”

"Hvorfor på hospitalet? Og hvorfor så sent?” Anne-Maj ser på Anders. "Kunne det forhør ikke vente til næste
morgen? Eller i hvert fald hjemme hos hende selv? Var det ikke lidt ufølsomt af jer at...”

”Det var bestemt ikke os, der valgte tid og sted,” afbryder Liselotte. ”Lenette ville udtrykkeligt tale med os netop der og på netop det tidspunkt. I Tuse lå hendes mor og sønnen, og dem ville hun ikke vække. Og hun ville under ingen omstændigheder vente til næste dag; hun ville være sikker på, at vi arbejdede hurtigt for at finde Miahs morder.”

"Ringede hun til nogen, før hun gik?” Anne-Maj har knebet øjnene let sammen, mens hun forsøger at få de nye informationer til at falde i hak. ”For mobilselskabet må da kunne se det.”

Igen søger de to efterforskeres blikke hinanden. Anders smiler skævt. ”Sagde jeg det måske ikke, Liselotte,” siger han. ”Hun tænker som en politimand.” Han vender sig mod Anne-Maj. ”Du har ret. Hvis hun havde ringet til vedkommende - eller selv var blevet ringet op - så havde man kunnet se det. Men nej. Ingen ind- eller udgående opkald, bortset fra to til moren om eftermiddagen.”

”Så hvordan vidste Lenettes chauffør, at hun var klar?” ”Vi formoder, de har kommunikeret per sms.” "Formoder?”

”Hendes mobil er jo væk, så ja: Vi kan kun formode det.”

”Hvad med hospitalets overvågning? Har de ikke kameraer ved indgangen?”

”De optagelser er vi i gang med at gennemgå.” "Hvorfor i alverden skulle Lenette dø?” siger Anne-Maj, nærmest henvendt til sig selv. "Vidste hun noget om Miahs død, som hun skulle forhindres i at fortælle videre?”
”Det ved vi naturligvis heller ikke. Men det lyder som en logisk forklaring, ikke?”

”Jo.” Anne-Maj ser på Liselotte. ”Hun sagde ikke noget til jer, da I afhørte hende?”

”Ikke rigtig.” Liselotte retter sig op. "Eller ... Nej, ikke rigtig.”

Okay. Måske ikke en direkte løgn, men i hvert fald en udeladelse. Anne-Maj nikker bare.

”Vi vil naturligvis snakke med flere i deres omgangskreds. Have fat i ekskærester og veninder. Måske ved deres mor noget. Og nej,” tilføjer vicepolitikommissæren hurtigt, da hun ser, at Anne-Maj trækker vejret ind for at sige noget, ”det skal du under ingen omstændigheder hjælpe med.”

yy t	yy

Jo, men ...

”Der er forskel, Anne-Maj,” siger Anders, ”på at vende nogle ideer med dig i fortrolighed - og så at lade dig lege politimand. Kan du ikke godt se det?”

Hun svarer ikke.

”Nå,” siger Liselotte og rejser sig. ”Vi må se at komme i gang. Der er jo nok at tage fat på.” Også Anders er kommet på benene. Han tager Anne-Majs krykker, som står lænet op ad en lav reol, og rækker hende armen for at hjælpe hende op.

Men Anne-Maj bliver siddende. ”Jeg kommer til at tænke på noget,” siger hun langsomt. ”Det skænderi natten til søndag, altså natten før Miah døde ...”

”Ja?” Liselotte, der er i færd med at iføre sig sin jakke, ser på hende. "Hvad med det?”

”Jeg har faktisk hele tiden taget for givet, at det var sin søster, Miah talte med, men ...” Anne-Maj tøver igen.
Men?

"Lenette røg.”

”Og?” Liselotte er tydeligvis ved at være utålmodig. Hun knapper jakken, kører fingrene gennem håret og sætter de olivengrønne briller som et hårbånd. Hun er klar til at gå ud i verden og repræsentere ordensmagten.

”Jamen det kan jo ikke passe ...” insisterer Anne-Maj. ”Hvis det var Lenette, der var den anden, så ville hun ikke være blevet inde på værelset.”

"Hvorfor ikke?”

”Fordi hun også var ryger. Kan I ikke se det?” Da de to efterforskere ser uforstående på Anne-Maj, forklarer hun: ”Hvis to rygere er midt i en samtale, og den ene går ud for at ryge, går den anden med. Helt automatisk. I hvert fald, når det gælder de to. Lenette og Miah stod mange gange om dagen ude på verandaen og røg. Altid i hinandens selskab.”

Da politifolkene ikke siger noget, fortsætter hun: ”Jeg var selv storryger indtil for få år siden, så jeg ved, hvordan det er. Der er da ikke meget sjov ved at gå udenfor hver for sig, først den ene, så den anden. Så hellere koordinere det.” ”Jeg har aldrig røget,” siger Liselotte, ”så jeg skal ikke gøre mig klog på rygeradfærd. Hvad med dig, Anders?” "Heller ikke.” Han ser på Anne-Maj. "Men jeg har godt lagt mærke til, at rygere meget tit går sammen udenfor, så jeg tror på ekspertisen.”

"Jeg mener bare ...” Anne-Maj ser fra den ene til den anden. ”Miah talte med en eller anden midt om natten, og de befandt sig oppe på hendes værelse ...” Hun ser Liselotte nikke og fortsætter: ”Og det var ikke Lenette, det er jeg mere og mere sikker på.”
Liselotte nikker stadig: ”Så må det have været en anden,” siger hun. ”Hvis du har ret.”

”Der må være dna-spor på værelset. Måske er der ...” ”Det er meget, meget lidt, vi har at gå efter. Miah og Lenette rykkede ud fra værelserne, inden de gik ned og fik de sidste behandlinger den formiddag, og stuepigen nåede både at skifte sengetøj og gøre grundigt rent, inden vores teknikere havde en chance.”

”Okay,” siger Anne-Maj. ”Og nu om dage spritter man jo alt af... Der kan ikke være mange fingeraftryk tilbage, når sådan et hotelværelse er blevet klargjort til den næste gæst.” ’Træcis,” siger Liselotte. ”Her på stedet tager man myndighedernes retningslinjer meget alvorligt, så der er virkelig ikke noget at komme efter ... Men nu skal vi altså videre, Anne-Maj.”

Da de to efterforskere er gået, humper hun ind i havestuen. Hun skal lige have benet opad en halv times tid inden eftermiddagens tætpakkede program. Sidstnævnte tæller både en stroppetur i fitnessrummet og den ansigtsbehandling, hun har meldt sig frivilligt til at få. Anne-Maj har sandt at sige betydeligt mere behov for at blive masseret, men der er ingen ledige tider før i morgen. I stedet er det så ansigtsbehandlingen, der skal overstås. Hun frygter det værste; har alle mulige forestillinger om at blive prikket med nåle og brændt med laser og afsyret med et modbydeligt, eksfolierende produkt, kun afbrudt af en sadistisk plukning af øjenbryn og moustache. På den anden side ... Når så mange kvinder er så vilde med wellness-behandlinger ... Måske, tænker Anne-Maj og lægger sit stakkels ben op på puffen, måske er det ikke så slemt, når det kommer til stykket.
”Fire omgange mere!” råber Kim Kellerup veloplagt, da han ser, Anne-Maj er ved at være mør. Den motionscykel tager livet af hende, selv om hun bevæger benene i snegletempo. Hver gang hun har kørt pedalerne en omgang rundt og atter skal trampe det dårlige ben nedad, giver det et jag af smerte i det nyopererede knæ. ”Kom nu!” gjalder Kim henrykt: ”En ... to ... Du kan godt! ... Tre ... Nej, ikke stoppe nu, bare én omgang til! ... Fire! Kan du se, du kunne?” Fysioterapeuten lyder så begejstret, at Anne-Maj kun med opbydelsen af al sin modstandskraft kan afholde sig fra at pande ham én. ”Kom, lad mig give dig en hånd,” fortsætter Kim og holder hende i et sikkert greb om albuen, mens hun stønnende og jamrende klatrer ned fra den modbydelige cykel, omhyggelig med ikke at støtte på venstrebenet.

Anne-Maj synker om på en stol. ”Jeg er nødt til at have en pause, Kim,” siger hun til fysioterapeuten, der nu har fundet en lang, bred træningselastik frem og energisk trækker i den, klar til at instruere sit offer. ”Giv mig ti minutter,” tilføjer hun. ”Det gør simpelthen så ondt.”
”Godt så.” Også han sætter sig - på en vægtløfterbænk et par meter borte. Han ser på hende. ”Kan du holde på en hemmelighed?”

”Joh ...” Anne-Maj ser på ham. ”Hvad?”

”Det her må du ikke sige til nogen.” Kim tager mundbindet af, puster lettet. ”Jeg skal også lige bruge ti minutter,” siger han med et skævt grin og kradser sig i de mørke skæghår. Han er uforskammet flot, den mand. ”Det bliver altså lidt varmt i længden med det mundbind. Det er okay, ikke?” Hans pande er dækket af svedperler.

”Jo ... Så længe vi holder afstand, kan der vel ikke ske noget ...” siger Anne-Maj lidt tøvende. Hun har netop set de nyeste smittetal, og de tyder ikke ligefrem på, at det er nogen god idé at slække på de forholdsregler, kurbadet har valgt at lade medarbejderne følge. Og da slet ikke i et kælderlokale uden vinduer. Men hysterisk skal man vel ikke være, tænker hun. Under alle omstændigheder er hun for udmattet til at protestere.

”Du er den sidste hernede i dag,” siger Kim i et konverserende tonefald. ”Så går turen hjemad.”

”Hvor bor du?”

”1 Asnæs, på Bygvænget.”

”Det ved jeg faktisk ikke, hvor er.” Når man tænker på, at Anne-Maj er vaskeægte odsing, er hendes kendskab til byerne i kommunens vestlige del pinligt ringe.

”Oppe bag centrets parkeringsplads,” forklarer Kim. ”1 villakvarteret.”

Anne-Maj nikker, som om hun nu forstår det hele. Hun ved, at der er et center med en SuperBrugs og en stor boghandel, dummere er hun alligevel ikke, men noget villakvarter kender hun intet til.
"Har du boet der længe?”

”Ikke lige i det hus, men jeg har boet i Asnæs hele mit liv.”

"Alene?” spørger hun.

”Ja, nu er jeg.” Kim er pludselig vældig optaget af sålen på sin kridhvide træningssko. ”Jeg er separeret.”

”Har I børn?”

Da en trækning løber over hans ansigt, ved hun, at hun igen har trådt i spinaten med netop det spørgsmål. Hun glemmer altid, at børn for nogle er et følsomt emne. Efter Kims udtryk at dømme må de hellere skifte spor. Hvis hans kone har taget ungerne med sig, og de nu ligger i en eller anden pinefuld krig om forældremyndighed og samværsaftaler, har han naturligvis ikke lyst at diskutere situationen med en tilfældig klient.

”Ja ...” Han studerer nu den anden sko. ”Jo, vi har en datter på knap seks år, men ... Hun bor ved sin mor på Midtsjælland.” Han trækker på skuldrene med et ulykkeligt udtryk i de mørke øjne, mens han fortsat undgår at se på hende.

"Undskyld. Det rager jo ikke mig,” skynder Anne-Maj sig at sige, før det bliver alt for ubehageligt. "Hvor længe har du arbejdet her på Høve Kurbad?”

"Fire år,” siger Kim og retter sig op, lettet over emneskiftet. "Lige siden hotellet skiftede ejer. Jeg trives godt med at være selvstændig.”

"Selvstændig? Er du ikke ansat?”

"Det er der ingen af os, der er. Hverken Gitte eller Hanne eller Dorrit eller mig. Alle os, der giver behandlinger hernede i spaområdet, har vores egne små virksomheder og lejer os så ind her. Med i huslejen er, at receptionen
hjælper med bookinger og fakturering og den slags. De stiller linned og håndklæder til rådighed, og de sørger for vasken. Det er ret perfekt. Man bestemmer selv, hvornår og hvor meget man vil arbejde, og det passer mig fint. Så kan jeg også passe min egen træning.”

”Men hvad med her ... under coronaen? Har I kunder nok?”

"Under lockdownen i foråret måtte vi jo ingenting. Og huslejen skulle stadig falde, så ...” Han trækker på skuldrene. ”}eg tror ikke, der her i landet er ret mange selvstændige, som ikke har været nødt til at tage lån i huset eller hæve af pensionsopsparingen.”

”Det gælder vel i det meste af verden ... Hårde vilkår.” ”Det er en af grundene til, at jeg virkelig håber, de snart er klar med en vaccine. Jo før vi kan få et normalt liv tilbage, desto bedre.” Kim rejser sig. Han går over til papirkurven ved døren, smider den brugte maske ud og fisker en ny op af æsken. ”Skal vi se at komme videre?” ”Åh, Kim.” Anne-Maj kan mærke udmatteisens tårer svide i øjenkrogene. ”Jeg magter ikke mere i dag. Det knæ slår mig ihjel.”

”Det er over en uge siden, du blev opereret,” siger han og rynker brynene. "Du burde ikke have så ondt stadigvæk.”

”Men det har jeg altså.”

”Det burde være i bedring nu.” Kim betragter hende med en kritisk mine, og det er ikke spor overraskende, da han fortsætter: "Det ville altså hjælpe en del, hvis du tabte dig lidt.”

"Jeg ved det. Og det er ikke lidt, jeg skal smide.” Hun forsøger at skjule sin ydmygelse. ”Min læge siger fem-
ogtyve-tredive kilo.” Hun sukker. ”Det er helt uoverskueligt.”

”Det kan jeg godt forstå. Men det ville være det bedste, du kunne gøre for dig selv og dine led, hvis du kunne tage dig sammen.”

”Jeg ved det,” gentager Anne-Maj, som nu har opgivet at smile. ”Jeg ved det.”

”Får du i det mindste lavet dine øvelser?”

”Joh ...”

”Anne-Maj! Det er for din egen skyld.” Kim sætter sig igen på vægtløfterbænkens sorte plastsæde. ”Hvor mange gange om dagen kører du dit program igennem?”

”Tre,” siger hun hurtigt. Da han løfter et øjenbryn, retter hun det: ”Okay, i går blev det kun til to gange. Men der var jeg jo hernede hos dig om formiddagen, så ...” ”Og i dag?”

Anne-Maj vrider sig. ”1 morges havde jeg så ondt, så ...” ”Så ingen øvelser overhovedet - før nu, midt på eftermiddagen?” Han ser træt ud. ”Jeg kan i princippet være tordnende ligeglad med, om det knæ nogensinde bliver godt igen. Det kan du ikke.”

Hun blinker en gang; vil ikke græde, når han ser det. ”Jo,” indrømmer hun så. ”Jeg ved det godt. Det er for dumt. At gå alt det igennem - operationen, det her dyre ophold, at skulle være væk hjemmefra, undvære min familie, min lille hund ...” Pokkers: En tåre triller med ét ned ad kinden. Det er tanken om Mortensen, der udløser den: Hans kulsorte snude, hans dybbrune øjne, hans konstant logrende hale, hans lille, varme krop rullet sammen ved hendes fødder i sofaen ... Hun savner sin gravhund så voldsomt, at hun næsten ikke kan være i sig
selv. Halsen kramper smertefuldt sammen, mens hun kæmper for at holde gråden indenbords, og på Kims medfølende blik kan hun se, at han for længst har gennemskuet hende.

”Ved du hvad,” siger han. ”Jeg vil godt ringe og tage en snak med ortopædkirurgisk ambulatorium. Normalt skal man først til kontrol tre måneder efter operationen, men når du har så ondt... Måske kan de lige røntgenfotografere knæet en ekstra gang.”

”Tak.” Tårerne trænger sig endnu mere på over fysioterapeutens omsorg.

”Bare for at være på den sikre side,” siger han. ”Du havde jo det grimme fald forleden. Det kan jo være, der skete noget med knæleddet der.”

”Ja.” Anne-Maj snøfter. ”Ja, måske.”

Det er med en vis lettelse, hun hører det banke på døren. Kim tager lynhurtigt det nye mundbind på, blinker til hende og råber: ”Kom ind!”

Massøren, Hanne Groth, stikker hovedet ind. "Forstyrrer jeg?”

”Lidt,” siger Kim.

Hanne åbner døren helt og stiller sig på tærsklen. ”Det var bare ... Jeg kunne se i bookingsystemet, at du var hernede, Anne-Maj.”

”Ja?” Det lykkes hende at kvække den ene stavelse nogenlunde normalt, temmelig sikker på, at man ikke længere kan høre, at hun er grådkvalt. Men Kim ser på hende, rejser sig op og henter et glas vand, som han rækker til hende uden et ord. ”Tak.” Hun tager et par slurke og mærker, hvordan klumpen i halsen bliver mindre. ”Er du okay?” spørger Hanne.
”Ja ja,” svarer Anne-Maj. ”Bare lidt ... forpustet af øvelserne.” Hun ser på fysioterapeuten. ”Kim er en hård læremester.”

”Det tror jeg på.” Hanne ler.

”Hvad vil du, Hanne?” Det er Kim. Anne-Maj får igen fornemmelsen af, at det ikke just er kærlige følelser, han nærer for massøren.

”Jeg kan se, du har hooket tid hos mig klokken ti i morgen.”

»T

Ja?

"Ville det være okay at flytte den til klokken elleve?”

"Selvfølgelig.”

"Jeg vil hellere møde lidt senere end skulle slå en time ihjel midt på dagen.”

Anne-Maj drikker endnu en slurk vand. "Helt okay.”

"Jeg siger det i receptionen, så Lone kan rette i bookingsystemet.” Hanne Groth står stadig i døråbningen, selv om samtalen egentlig er slut.

”Nå, men ...” Kim rejser sig og begynder atter at fumle med træningselastikken.

Hanne ignorerer hans signaler og bliver stående, mens hun stirrer på Anne-Maj. Så kommer det: "Det var dig, der fangede en seriemorder sidste år.”

"Årh, fangede og fangede ...”

Kim ser fra den ene til den anden: "Hvad handler det om?”

”Anne-Maj er en rigtig dygtig amatørdetektiv,” siger Hanne i et tonefald, som havde hun lige mødt kronprinsessen hos købmanden. ”Læste du ikke om alle de mord i Nykøbing for halvandet år siden? Uden Anne-Maj var de aldrig blevet opklaret.”
”Nå da da.” Kim betragter sin nyopererede klient med fornyet interesse. Anne-Maj er ikke just misfornøjet med sådan at være blevet afsløret.

”Skal du så have mit alibi?” Hanne fniser.

"Nej, det er politiet, du skal tale med om den slags. Jeg har ikke noget som helst med den her sag at gøre,” siger Anne-Maj og føler sig meget korrekt og regelret. "Overhovedet,” tilføjer hun for en god ordens skyld.

”Så siger vi det.” Massøren fniser igen.

Da hun omsider er forsvundet, trækker også Anne-Maj sig tilbage. Hun lover Kim at passe sine øvelser, sværger på det. Og hun forsikrer ham om, at hun i morgen vil være bedre rustet til at klare strabadserne i træningslokalet.

Derefter er det kosmetologens tur. Ansigtsbehandlingen viser sig at være noget mere behagelig, end hun havde frygtet. Creme af og på og varme håndklæder og dybderensning og jeg skal komme efter dig. Det er ikke slemt, men det er gudsjammerligt kedeligt. Ikke lige så kedeligt som løbeture og den slags - dog ikke - men kedeligt på niveau med at ligge i et solarium, på en strand eller i et karbad: situationer, hvor man ikke kan lave andet end at tælle minutterne, til det er overstået.

Eneste forskel er, at man i solariet eller karbadet sjældent er tvangsindlagt til lammende kedelige monologer. Gitte Mogensen udbreder sig langt og ordrigt om de ferier, hun og hendes mand, Bjarne - hun omtaler ham konsekvent som 'manden min’ - er gået glip af på grund af pandemien, om parcelhuset, som de bebor i Holbæks østlige udkant, om hvor dejligt det er stadig at være som nyforelskede efter treogtyve år, og hvordan de to aldrig, aldrig siden brylluppet har tilbragt en nat uden at ligge i
arm. Da Gitte er færdig med den lige lovlig detaljerede gennemgang af sit og Bjarnes eksemplariske samliv, er det faktisk en hel lettelse, da hun går over til vigtigheden af at passe sin hud med en række fremragende produkter, der tilfældigvis forhandles her i klinikken.

Anne-Maj kommer i tanker om sit egentlige formål med at have opsøgt den snakkesalige kosmetolog. I en af de sjældne pauser tager hun ordet: ”Tænk engang, at du var sammen med Lenette Andersen den sidste dag i hendes liv. Er det ikke helt mærkeligt?”

>.” Gitte standser kaskaden af banaliteter. ”Jo, det er meget mærkeligt. Hun var så sød.” Hun er netop blevet færdig med at rense en opstrammende maske af An-ne-Majs ansigt og masserer nu med beslutsomme bevægelser en stærkt duftende creme ind. Hun har ansigtet så tæt på, at Anne-Maj virkelig er taknemmelig for kurbadets krav om mundbind.

”Ja, jeg synes,” forsøger hun at sige, mens hendes ansigtshud trækkes hid og did, ”... jeg synes såmænd også, at hun ...”

”Tænk, at hun kunne finde på det,” afbryder Gitte og klemmer huden omkring Anne-Majs mund sammen, så læberne presses ud som hos en torsk. "Kaste sig ud fra en bro ... Og hun havde en søn, fortalte hun. Ikke engang særlig gammel. Tænk, at hun vil være det bekendt.”

"Hendes søster var lige død; myrdet. Lenette må have været i chok.” Anne-Maj taler i lyntempo, benytter sig af en kortvarig pause, mens kosmetologen skovler en ny klat creme op af en lyserød plastbøtte, til at få sagt et par hele sætninger i træk. Hun passer omhyggeligt på ikke at
røbe sin nye viden om det menneske, politiet omtaler som ’det andet offer’. ”Det er jo svært at vide, hvordan man vil reagere, når sådan noget sker. De var måske meget tæt knyttet til hinanden.”

”Det var de!” Gitte lyser op ved tanken om at vide noget, hendes samtalepartner tydeligvis ikke aner, og kaster sig med fornyet energi ud i ansigtsmassagen. ”Hun insisterede faktisk på at gå ind og tjekke, at hendes søster var kommet godt på plads i mudderbadet; om hun manglede noget. Der var jo ikke rigtig nogen til at passe det.”

Det må så have været, før jeg selv så Lenette herinde, tænker Anne-Maj. ”Ah, ingen og ingen ... Der var da ...” Hendes kinder bliver atter klemt ind mod munden. Så snart Gitte slipper grebet, siger hun hastigt: ”Der var da Hanne Groth.”

”Hanne!” Gitte himler med øjnene. "Hanne er kun optaget af sine egne klienter. At bede hende om at give en hånd ...” Hun trækker på skuldrene. ”Det kunne jeg godt have fortalt Dorrit, hvis hun havde spurgt.”

”Men det gjorde hun ikke?” Fornemmelsen af, at massøren ikke ligefrem er vellidt blandt sine kolleger, kan nu betragtes som bekræftet.

"Dorrit er helt ny her. Hun begyndte først for et par uger siden, så hun havde vel endnu ikke fundet ud af, hvordan Hanne er.”

”Det har hun så nu.”

”På den hårde måde, ja.” Gitte retter sig op, omsider færdig med at rokere rundt på Anne-Majs ansigtstræk. "Havde hun i stedet bedt mig hjælpe, så var det aldrig
sket.” Hun træder på en pedal, så den hvide kunstlæderstol lydløst rettes op til siddende position.

”Du mener ...” Anne-Maj vender hovedet, så hun kan se ind i Gittes lysende blå øjne. ”Du mener, at det mord i virkeligheden var Hanne Groths skyld?”

”Ah, måske ikke sådan direkte,” trækker kosmetologen lidt i land. ”Men jeg ville i hvert fald ikke have brugt min pause på at gå udenfor og ryge i stedet for at holde øje med min klient.”

”Hun kiggede jo strengt taget ind til Miah Andersen, før hun gik,” siger Anne-Maj og sætter sig op. ”Og hun havde tænkt sig at tjekke igen, inden jeg kom ned for at blive masseret.”

”Jo jo. Det er selvfølgelig rigtigt nok. Eller det siger hun i hvert fald.” Gitte Mogensen har tilsyneladende mistet interessen. Hun står nu med ryggen til og fører behandlingen ind på computeren. ”Du betaler bare ...” ”... i receptionen, når jeg tjekker ud,” fuldender Anne-Maj sætningen. "Selvfølgelig.”

”Og hvis du vil have en behandling mere, er det også der, du booker en tid. Jeg kan for eksempel anbefale Deep Sea Marine Dream Mermaid Luxury Treatment, hvor man lægger en opstrammende maske af økologisk tang og æteriske ...”

”Okay.”

”Jeg kører sensommertilbud på netop den behandling, så du kan få den med tredive procent for kun seks hundrede og ...”

”Tak tak,” siger Anne-Maj skyndsomt. ”Det vil jeg tænke over.” Hun skynder sig ud.
Da hun humper hen ad gangen, med ømme muskler fra stroppeturen hos Kim og summende ansigtshud fra Gittes ansigtsbehandling, står tre ting klart for hende. Et: Hanne Groth har ingen fans her i spa-afdelingen. To: Lenette var inde hos sin søster, efter at sidstnævnte havde lagt sig op i mudderbadet. Tre: Den fraskilte Kim Kellerup har højst sandsynligt intet alibi for Lenettes dødstidspunkt - medmindre han har en elskerinde, han ikke har fortalt om.

Gittes vidunderskønne Bjarne, som efter sigende har armene konstant snoet rundt om sin kone under dobbeltdynen, ville absolut have opdaget, hvis hun stod op og forsvandt i flere timer, og han kan helt sikkert sværge på det i retten. Er Bjarne lige så meddelsom som sin bedre halvdel, er der ikke noget, han hellere vil.
Onsdag den 16. september

Næste formiddag er lige så travl for Anne-Maj. Først træning hos Kim, der denne gang beslutsomt lukker ørerne for hendes fortvivlede protester og insisterer på, at hun gennemfører hele programmet. Derefter humper hun ind til massage hos den upopulære ftanne Groth.

Massøren siger ikke så meget, da den indledende snak om problemområder og symptomer er overstået; ingen hyggepludren som på kosmetolog-Gittes hvide kunstlæderleje - bare op på disken og frem med svesken. Om man så må sige. Anne-Maj lægger ansigtet ned i den polstrede cirkel forrest på briksen, og Flanne koncentrerer sig hundrede procent om sit arbejde med hendes ømme nakke og skuldre. Den eneste lyd, der overdøver den åbenbart uundgåelige meditations-muzak fra en skjult højttaler, er Hannes hvæsende rygeråndedræt, som følger de æltende bevægelser og forstærkes i mundbindets fugtige ekkorum.

Egentlig er det rigtig rart at kunne ligge der i stilhed. Ingen forventer samtale; der er bare ro og en behagelig stemning af professionalisme. Anne-Maj bryder sig som udgangspunkt ikke om at blive rørt ved af andre end
sine allernærmeste, men det her er jo direkte livgivende. Det gør ondt en gang imellem, ja, men hun kan tydeligt mærke, hvordan hendes stenhårde muskler langsomt, men sikkert blødgøres under massørens kyndige hænder.

Hendes tanker flyver frit. Gad vide, tænker hun, om man overhovedet behøver at have den så forunderligt healende Hanne på listen over mistænkte. Ganske vist er hun den eneste, der med sikkerhed opholdt sig i mudderbadsrummet, da ... Nå nej. Lenette var også alene derinde omkring det kritiske tidspunkt, kommer hun i tanker om. Eller det siger i hvert fald Gitte; Lenette selv er jo effektivt forhindret i at udtale sig om noget som helst. Anne-Maj er ikke i tvivl om, at hverken Gitte eller Kim ville have det store imod, at massøren blev udpeget som morder, men Hannes egen forklaring om sin færden på drabstidspunktet understøttes af både Kim og Lone, der hver især havde bemærket hende uden for personaleindgangen.

Tytter, derimod ... Anne-Maj har trods en halv sovepille ligget vågen en stor del af natten, har vendt og drejet sig, mens hjernen kørte på højtryk. Der er noget, som ikke stemmer, noget med et alibi, som ikke holder, noget med Tytter ... Med ét ved hun det. Anne-Maj holder fast i tanken, mens Hanne arbejder færdig, og en halv time senere forlader hun spa-afdelingen.

Hun går direkte op i restauranten, hvor frokostgæsterne så småt er ved at finde deres pladser. De er stadig ret få her i hverdagene. Og sådan som coronatallene ser ud for tiden, er der højst sandsynlig endnu flere, der vil afbooke deres wellnessophold i den kommende tid. Finn Bocker og Ida Funch har benyttet sig af, at mange af bordene nu
er ledige, og sat sig ved lokalets bedste - et forholdsvis stort, rundt bord ved vinduet, hvor medlemmerne af den lille gruppe både kan holde indbyrdes afstand og nyde udsigten.

Anne-Maj har siden samtalen med de to efterforskere dagen forinden haft det lidt sært med de andre. I går aftes sad hun konstant og vogtede sine ord, vaklende mellem den ene og den anden alliance. Det føles på en måde forkert ikke at fortælle sine medsammensvorne om de detaljer, hun på det seneste har fået kendskab til, både fra politiet og gennem egne observationer. Det er ligesom at bryde den loyalitet, de har svoret over for hinanden. På den anden side har hun afgivet et løfte til Anders Hall og Liselotte Schmidt... Det må og skal veje tungest, er hun for længst blevet enig med sig selv om. Men ambivalent kan Anne-Maj ikke helt sige sig fri for at være, og inde i hovedet gennemgår hun de oplysninger, hun selv har fremskaffet og derfor med nogenlunde god samvittighed kan give videre. Mistanken om, at Lenette ikke selv tog livet af sig, kan hun naturligvis ikke lufte, selv om det er stærkt fristende, men de ting, hun har fået at vide på sine ture ned i spa-afdelingen? Kims familieforhold, Gittes dobbeltdynealibi, Hanne Groths forsøg på at pumpe Anne-Maj om dennes eventuelle engagement i sagen ... Vil det ikke være okay at gå videre med dem? Om ikke andet, så for at aflede en eventuel mistænksomhed, fordi hun ikke længere helhjertet deltager i gruppens spekulationer?

Hun synker ned på en af de spinkle mahognistole. Den knager under hende. Forhåbentlig har de andre ikke bemærket det. ”Hvor er de andre?” spørger hun. Den lille
gruppe langtidsgæster er nu så fast sammentømret, at de ikke kan forestille sig at indtage et måltid uden hinandens selskab. ”Det var ikke i dag, Anja ville tage hjem, vel?” "Nej,” svarer Ida. "Hendes far er på forretningsrejse og har ikke tid til at hente hende før i morgen. Moren har ikke kørekort.” Hun himler med øjnene.

”Så hun kan ikke klare mere?” spørger Finn. "Altså Anja, ikke moren.”

”Der går rygter om endnu flere coronastramninger,” siger Ida. ”De siger, at statsministeren holder pressemøde i morgen.”

”Og så tør Anja ikke være her?”

”Det er vist lige så meget hendes forældre, der presser på. Hun er jo så skrøbelig.”

Anne-Maj nikker. Skrøbelig er det rette ord - og ikke bare fysisk. Anja Willemoes er så indadvendt og nervøs, at hun nærmest intet indtryk har af hende, og det samme gælder vist de andre. Bortset fra Ida, naturligvis. De to har jo holdt sammen som ærtehalm nærmest fra starten. Anne-Maj ser tankefuldt på den stressede redaktionschef: ”Så du ved heller ikke, hvor Anja er lige nu?”

Ida trækker på skuldrene. ”Hun skulle lige i bad, sagde hun.”

"Der kommer i hvert fald Tytter,” siger Finn. Sidstnævnte står og betragter gruppens sædvanlige, nu tomme bord med et undrende blik. Så vender hun sig, får øje på de andre og lyser op. ”Der er I,” siger hun, da hun i rask tempo har krydset lokalet. ”Her sidder vi da også meget bedre.”

"Meget,” siger Finn og trækker belevent en stol ud for hende.
”Vi burde bede personalet sætte et Reserveret-skilt på det her bord.” Tytter tager plads og rækker straks ud efter karaflen. ”Når vi nu skal være her dag ud og dag ind, er det vel rimeligt nok, at vi har det bedste bord for os selv.” Hun fylder sit glas og sender vandet videre. "Synes I ikke?” Bifaldende mumlen.

"Spørgsmålet er, om det overhovedet er nødvendigt at reservere det,” siger Ida. "Jeg har på fornemmelsen, at der kommer nye stramninger på statsministerens pressemøde i morgen. Måske bliver det helt forbudt at bo på hotel og spise på restaurant. Eller det siger rygterne i hvert fald. Det vil da effektivt minimere antallet af gæster her på stedet. Og hvem ved? Det kan være, forbuddet også kommer til at gælde de nuværende beboere.”

"Så du tror, de sender os hjem?” spørger Finn.

”Det er jo ikke til at vide.” Ida kører fingrene gennem sit omhyggeligt stribede pagehår. Det ser som sædvanlig nyvasket ud. Og det er vist også blevet glattet, så blankt det er, gætter Anne-Maj. Sikke en tid, den kvinde må bruge på sin frisure. Hvis jeg skulle fyre så meget energi af på mit udseende hver morgen, ville jeg dæleme også blive stresset.

Ungtjeneren Bjørn dukker op med de tildækkede ta-pastallerkener. ”Og fruen?” Han retter blikket mod Anjas stadig tomme stol.

”Bare sæt det her,” siger Ida. "Hun kommer lige om lidt.” Den unge fyr med det fremtrædende adamsæble gør, som han har fået besked på, og sætter derefter et højt glas med Tytters frokostsmoothie fra sig. ”Den er med grønkål og aroniabær i dag,” siger han med stolt mine, som om det er ham, der har opfundet den besynderlige kombination.
”Tak.” Tytter lyder knap så entusiastisk, som da hun i weekenden havde påbegyndt kuren - undskyld, livsstilsændringen. Det kan Anne-Maj sådan set ikke fortænke hende i. Det må være virkelig ensformigt at gylpe de evindelige smoothies og sære urteteer i sig dag ud og dag ind. Kickstarten tillader ikke engang en kop kaffe. Det øvrige selskab deler som sædvanlig en flaske hvidvin, men Tytter holder sig med et beslutsomt udtryk til postevandet i karaflen.

Bjørn fjerner metallågene fra alle tallerkenerne undtagen Anjas. ”Jamenøh ... Kokken har fundet på noget nyt i dag,” siger han. "Farseret fasanbryst med en lille, krydret æblekompot.” Flan ser fra den ene til den anden, forventer tydeligvis et henrykt bifald over den yderst beskedne portion vildfugl, som er placeret i et af plattetallerkenens små rum. Da han ser, at både Finn og Ida smiler venligt, omend måske ikke ligefrem henrykt, trækker han sig tilbage med sin tomme serveringsvogn.

Anne-Maj gør sig stor umage for ikke at vise sin misfornøjelse. Men helt ærligt: fasan midt i september, to uger før jagten sætter ind. Kokken kunne lige så godt have kaldt den nye ret ’Vi-rydder-fryseren-for-de-råvarer-der-har-ligget-og-fyldt-op-i-et-års-tid7. Men okay, tænker hun og pirker til det faktisk nydelige stykke fjerkræ, han skal da have point for at forny sig lidt.

”Så hjalp det, at jeg tog en snak med Chris,” siger hun. ”Han gør sig tydeligvis mere umage.”

”FIvem?” Ida sidder og smører et stykke brød.

"Kokken. I går brokkede jeg mig over de mange fejl fra køkkenet ... Det ved du da.” Hun ser til sin forbløffelse Ida og Tytter veksle et blik. ”Og han tog det virkelig pænt. Tog noter og alting.”
” Anne-Maj ...” siger Tytter. Hendes øjne er knebet sammen i undertrykt latter.

"Hvad er der? Hvorfor er det så morsomt?”

”Jeg talte med den lille Katrine i går. Hun stod og fnisede sammen med en af pigerne fra køkkenet, og jeg spurgte, hvad der var los ... Hele personalet morer sig over, at du klagede.”

”Det forstår jeg ikke.” Og det gør hun virkelig ikke. "Kokken forklarede, hvorfor der havde været så mange fejl, og der var faktisk rigtig gode grunde til det.” Hvorfor ler de to andre? Anne-Maj er forvirret. ”Han selv var i coronakarantæne indtil i mandags, og hans vikar var på barsel og måtte tage sin baby med på arbejde; det var ikke let for dem at gøre det så godt, som de egentlig gerne ville.” Nu griner Tytter åbenlyst, og heller ikke Ida kan holde munterheden indenbords: ”Han har ikke været i karantæne, Anne-Maj, og hans souschefs barn er i skolealderen - og blev aldeles ikke slæbt med på arbejde.” Ida klapper Anne-Maj på hånden, sådan lidt nedladende. ”De var her begge to hele ugen.”

"Men hvorfor ...?”

”Han sagde bare alt det, han regnede med ville virke. Sygdom, barsel, at gøre sit bedste trods kaos. Alt det, der får sådan en som dig til at skamme sig over at klage.” Sådan en som dig? Anne-Maj trækker hånden til sig. Jeg skal give dig sådan en som dig! Hun griber demonstrativt spritflasken og renser hænderne grundigt, før hun rækker den til Ida. ”Vil du venligst huske på ikke at røre mig,” siger hun uden at se nogen af de andre i øjnene. Hvad bilder de sig egentlig ind alle sammen? Resten af den lille gruppe, som skulle forestille at være hendes venner, men
som tydeligvis har moret sig over hende, siden de hørte om kokkens løgnehistorie. Køkkenpersonalet, hvis løn hun er med til at betale. Og den lille Katrine, som har blinket og smilet og ladet Anne-Maj tro, de var sådan en slags veninder ... ”Der er ingen grund til at være uforsigtig med smittefaren, Ida, bare fordi du synes, det er dejligt at triumfere over mig.”

”Åh, Anne-Maj,” siger Ida og sprøjter en klat alkogel ud i hånden. ”Det er da lidt sjovt. Den idiot har taget fusen på dig. Nu kan du med god samvittighed gå videre med klagen til direktionen.”

Anne-Maj svarer ikke. Enhver tilskyndelse til at videregive sin nye viden er pist forsvundet. De kan rende hende det sted, der er højest, når man plukker jordbær. Vil de efterforske noget som helst, må de gøre det på egen hånd.

Som om Tytter er klar over, at der skal gøres noget for at forhindre mandefald i den selvbestaltede opklaringsgruppe, siger hun: ”Jeg har forresten omsider fået løst min opgave.”

Finn ser på hende, åbenlyst glad for en vej ud af de tre kvinders konflikt. "Opgave?”

”Jeg skulle få tjek på procedurer og rutiner i receptionen. Kan I ikke huske det?”

”Nå ja,” siger Finn. ”Du ville spørge ham direktøren ud.”

”Heil von Fiihrergesång,” siger Ida.

"Heine Fuglsang” korrigerer Tytter spidst.

”Arh, hold nu op. Det er jo bare for sjov.”

”Du har ikke engang talt med ham, vel? Så hold lidt igen med øgenavnene.”
"Efter hvad I selv har fortalt, er han da en værre diktator.”

”Han er nu ikke så slem.” Nu er det Tytters tur til at være stødt, noterer Anne-Maj sig med en vis tilfredshed. Det har hun godt af. ”Han viste sig at være meget hjælpsom.”

Over for dig, måske, tænker Anne-Maj. Den mand kan lugte penge og nedarvet autoritet på lang afstand, og han er snobbet nok til at ligge under for begge dele.

”Du lod ham ikke mærke, at du udspurgte ham, vel?” Det er Finn, altid en smule bekymret.

”Nej da. Jeg var bare den bekymrede pensionist, som ville være sikker på, at mine juveler er godt beskyttet af hotellets sikkerhedssystemer, nu hvor der er en forbryder løs.” Tytter ler højt.

Anne-Maj må mod sin vilje trække på smilebåndet. Godt tænkt. Det kunne lige så godt have været hende selv, der havde lavet det nummer. Hun lytter i tavshed, mens Tytter gør rede for, hvad receptionen gør med indkodning af nøglekort, hvordan de helt præcis registrerer gæster og personale; har tjek på, hvem der går ind og ud ad glasdøren hvornår. Hun har også fået en introduktion til kameraet bag skranken. ”Ja, jeg troede jo, det blev gemt på sådan nogle bånd eller cd’er af en slags ligesom i filmene, men nu om dage er det så åbenbart bare nogle filer, som man slet ikke behøver slette, men som er lagret oppe i en ’sky’. Er det ikke smart?” Tytter har sågar fået en rundvisning i teknikrummet, hvorfra alle elektroniske systemer i huset, herunder låsene, styres.

Da hun er færdig, ser hun sig om med et stolt udtryk.

”Det’ så fint,” siger Ida.

Finn nikker.
"Det er vel ikke anderledes end det, politiet for længst har fundet ud af,” siger Anne-Maj surt. Hun har lyttet nøje efter Tytters forklaring, men tilgivet hende har hun bestemt ikke. ”Det kan ikke bruges til noget som helst, hvis det kun er foyer og hovedindgang, der overvåges.” "Hvorfor?”

”Hvis det er en af os, der bor i stueetagen, som vil ind og ud, duer hele det system jo ikke til en dyt.”

”Hvad mener du?”

”Er der også overvågning på de enkelte værelsers terrassedøre? Eller på vaskeridøren i linnedrummet? Eller personaleindgangen?”

”Det spurgte jeg ikke om,” indrømmer Tytter. ”Men nu ved vi altså, hvordan systemet er skruet sammen. Er det ikke meget rart?”

Ida og Finn mumler noget vistnok bekræftende. "Forresten,” siger Anne-Maj, ”så sagde Kim noget forleden dag, som jeg bliver ved at glemme at fortælle dig.”

Tytter rynker brynene. Hun har netop taget en slurk af sin grumsetgrønne smoothie og ser ud, som om hun har problemer med at synke den.

”Han kiggede ind i poolrummet i søndags, lige før det tidspunkt, hvor Miah blev myrdet.”

Tytter nikker.

”Og det var kun dig, der var derude.”

”Hvad med det unge par?” Det er Finn. ”Jeg syntes, du sagde, de lå og plaskede rundt i poolen?”

”Ikke ifølge Kim.”

Tytter opgiver sin tapre kamp mod smoothien og skubber det næsten fyldte glas væk: ”Ved politiet det?”
Anne-Maj ser på hende. Aner hun et glimt af uro i de mørkegrå øjne? ”Ellers må vi jo fortælle dem det, ikke?”

»T ”

Jo.

I det samme sætter Anja sig ved bordet. Hun har bevæget sig så stille hen over restaurantens lyse trægulv, at de ikke har bemærket hende. Pokkerme uhyggeligt med nogen, der kan bevæge sig så lydløst, tænker Anne-Maj. Som en indbrudstyv i strømpesokker.

”Har I hørt det?” spørger Anja åndeløst.

Hendes øjne er rødrandede som efter gråd, men da hendes flæberi snarere er reglen end undtagelsen, er der ingen, som kommenterer det. Alle er så forbløffede over, at Anja oplader sin røst, endog indleder en samtale, at de stirrer på hende uden at svare.

Efter et par øjeblikke tager Ida sig sammen: ”Hørt hvad?”

"Lenette begik ikke selvmord,” siger hun. ”Hun blev myrdet.”

Anne-Maj rynker brynene.

”Hvad?” Det er Tytter. ”Hvor har du det fra?”

”Ekstra Bladets webudgave,” svarer Anja. ”De har lige lagt det op. De har det fra en anonym kilde tæt på efterforskningen.”

o	o

Ah nej, tænker Anne-Maj. Ah nej.
Anne-Majs bange anelser er berettigede. Hun har kun lige akkurat nået at sluge sidste bid af sin frokost, da den rødskæggede betjent dukker op. Hans ansigt er aldeles blottet for den venlighed, han plejer at betragte hende med.

”Kan jeg lige låne dig et øjeblik?” spørger han.

"Selvfølgelig.” Anne-Maj ved kun alt for godt, hvad det handler om. Hun kommer på benene, så hurtigt som det lader sig gøre, når man samtidig skal holde styr på krykkestokkene - og med et knæ, der stadig gør lynende ondt, hver gang hun bevæger det. Hun havde faktisk troet, at Kim havde ret; at der ville være fremskridt her ni dage efter operationen, men nej. Hun føler nærmest, det er blevet værre. ”Jeg skynder mig, alt hvad jeg kan,” siger hun. ”Hvis du lige gider række mig ...” Hun nikker over mod den røde skuldertaske.

Betjenten samler den op uden et ord og skrider af sted i retning af foyeren uden at tjekke, om Anne-Maj kan følge med. Hun mærker sine medsammensvornes øjne i nakken. Nogle af deres blikke er måske nok medlidende, men det er de skadefro, der føles som nålestik.
Da hun har krykket sig ud af restauranten, tværs over foyeren og ind ad den åbne dør til Heine Fuglsangs sort-hvide kontor, står begge efterforskere og stirrer på hende. Den rødskæggede sætter hendes taske fra sig ved siden af en gæstestol og forlader lokalet uden at se på Anne-Maj. Anders sætter tavs hendes krykker op mod væggen.

”Tak.” Anne-Maj er forpustet efter den lidt for hastige spadseretur.

”En anonym kilde tæt på efterforskningen,” siger Liselotte Schmidt. Hun udtaler hver en stavelse så omhyggeligt som en dansklærer ved en diktat i fjerde klasse. ”En anonym kilde,” gentager hun. ”Tæt. På. Efterforskningen. Gad vide, hvem det kan være?”

”Jeg har lige hørt det.” Anne-Maj er stadig kortåndet. ”Men det er altså ikke mig, der ...”

”En anonym kilde tæt på efterforskningen.” Liselotte ignorerer totalt Anne-Majs benægtelse. Hun ser på hende. ”Hvem ville du komme til at tænke på, hvis du var os, Anne-Maj?”

”Jamen jeg forstår godt, hvis ...”

”Hvem er den mest oplagte person at mistænke, synes du?”

”Jeg ville såmænd også selv tænke, at... Jeg kan sagtens se det, Liselotte, det er den mest logiske forkl...”

”Jeg er glad for, at du giver mig ret,” afbryder vice-politikommissæren. ”Og jeg kunne godt tænke mig en forklaring på, hvorfor du har gjort det.”

”Men det er ikke mig, der ...”

Igen ignorerer Liselotte hende: "Hvordan i hede hule Elelgoland kan du finde på at videregive informationer, som vi udtrykkeligt har sagt, du skal holde for dig selv?”
"Jamen altså, det er ikke ...”

”Jeg ved godt, at vi sagde, du kun skulle tie stille, indtil vi selv havde fortalt det på pressemødet i går. Men nu valgte vi altså netop ikke at sige noget til journalisterne endnu, hvilket fremgår tydeligt af de live-opdateringer, der blev lagt på webaviserne. Det faldt mig ikke ind, at du kunne finde på at være ligeglad med det faktum.”

”Men ...” Anne-Maj føler sig i stigende grad som en ulydig skolepige, og vreden over den uretfærdige og nedladende behandling bobler lige under overfladen. Hvor vover det kvindemenneske at tale til hende på den måde? ”Men ...”

”Når vi beslutter ikke at offentliggøre en information, så har vi en grund til det,” tromler Liselotte videre. ”Og så er det ikke op til dig at beslutte, om den alligevel skal lækkes til en eller anden journalist, du tilfældigvis kender.”

"Kender?” Anne-Maj er med ét oprigtigt forvirret.

"Vel kender du hende. Helle Wiig.” Anders lægger et print foran hende. "Det er ikke ret lang tid siden, du lod dig interviewe af hende.” Han prikker på den artikel, som havde gjort Anne-Maj så rasende umiddelbart efter det dramatiske opgør med en morder året forinden. Den artikel, der var blevet til, ved at journalisten uden varsel havde passet Anne-Maj op dagen efter en hjernerystelse, midt i en middagslur. Hun kan stadig huske, hvor fortumlet og forvirret hun var den eftermiddag. Hvor lidt hun havde været i stand til at sige klart fra. Hvor få ord hun havde kunnet sætte sammen i en rækkefølge, der gav mening. Skulle hun have glemt den ubehagelige situation, vil det rædsomme foto til hver en tid minde hende om det; der står hun i sin døråbning, næsten lige så bred, som hun
er høj; det korte hår strittende til alle sider, et måbende udtryk i ansigtet. Hun ligner en, der er på udgang fra et forsorgshjem.

Hun opdager, hvad Anders’ finger så insisterende prikker på. Det er bylinen, hvor journalistens navn står. ”Det er også Helle Wiig, der har skrevet den artikel i webavi-sen,” siger han. ”Du vil da ikke påstå, du ikke kender hende, vel?” siger han.

Anne-Maj ryster på hovedet. "Kender og kender. Jeg har heldigvis ikke talt med hende siden dengang. Hun er rædsom. Jeg kunne ikke drømme om at kontakte hende.” De to efterforskere siger ingenting. De er blevet stående i de samme stillinger. Anders foroverbøjet, støttet til bordet, hvor fotokopien stadig ligger, Liselotte med bagdelen mod vindueskarmen.

"Altså,” prøver Anne-Maj igen. ”Det er ikke mig. Jeg har overhovedet ikke nævnt for nogen, at jeg er med til at...” ”Med til hvad?” spørger Liselotte, med ét kattevenlig. ”Hvad er det egentlig, du tror, du er med til? Har du fået den opfattelse, at vi arbejder sammen? For så tager du fejl.” ”Nej, men jo, men det er altså ikke mig.” Anne-Maj ser på Anders. ”Du kender mig da, Anders. Du ved da, at jeg aldrig kunne finde på at sige noget til nogen.”

"Kunne du ikke?” siger han. "Kunne du virkelig ikke?” "Nej.”

”Jeg synes, jeg kan huske en indiskretion eller tre fra sidste gang.” Anders ser på sin chef, som imidlertid ikke reagerer. Så retter han atter opmærksomheden mod Anne-Maj. ”Kan du slet ikke forstå, at vi er skuffede? At især jeg er skuffet?” Han holder hånden afværgende op, da hun forsøger at protestere. ”Det er mig, der har sagt god
for dig, sagt, at Liselotte kan stole på dig og regne med, du holder fortrolige oplysninger for dig selv.”

77 T	77

Jo, men ...

”Hold nu op, Anne-Maj.” Liselotte retter sig op. ”Bare hold op. Og smut med dig. Vi skal finde ud af, hvad vi gør ved den situation, du har sat os i.”

Anne-Maj rejser sig, fumler efter stokke og taske. Hendes kinder brænder af vrede og ydmygelse. At hun ikke engang kan få lov at sige noget til sit forsvar, at ingen vil høre på hende.

Hun griber efter et sidste halmstrå: "Forresten.” Anne-Maj standser midt i en bevægelse. "Jeg har fundet ud af noget, der måske vil interessere jer.”

”Sig frem.” Liselotte ser træt ud.

"Tytter ... altså Inger-Merete Stilling. Hun har ikke noget alibi.”

Tavshed.

”For mordtidspunktet, mener jeg. Miahs mord. Søndag formiddag.”

Stadig intet svar.

"Ja, vi troede jo, at der var vidner på, at hun blev i poolrummet.”

Efterforskerne bevæger ikke en ansigtsmuskel.

Anne-Maj kiler ufortrødent på: "Kim Kellerup fortalte mig, at da han gik forbi lidt før, jeg fandt ... altså ... Det unge par, som jeg havde set plaske rundt i bassinet, var der ikke.”

Fire øjne betragter hende. Et par gråblå og et par næsten sorte. Men der er stadig ingen, som reagerer.

”Jeg tænkte bare ... Det må da interessere jer,” slutter Anne-Maj tamt.
Først da tager Liselotte ordet. ”For det første,” siger hun med fuldstændig neutral stemme, ”så ved vi det i forvejen. Vi har nemlig også talt med Kim Kellerup, som var så venlig selv at henvende sig til os forleden.” Hun holder en pause og fortsætter så: ”For det andet, så har Tytter selv ikke lagt skjul på, at hendes alibi er i bedste fald skrøbeligt, da hun umuligt kan udtale sig om, hvorvidt de var der eller ej, mens hun sov. For det tredje har de unge mennesker selv fortalt os, hvor de var henne.” Hun tier. Anne-Maj kan ikke lade være: ”Hvor var de så?”

”Ikke at det rager dig,” siger Liselotte. ”Men de var gået ind i dampbadet, hvor de havde sex.”

Hun mærker igen varmen i kinderne. "Jamen det var ikke for at stikke næsen i ...”

”Det rager som sagt ikke dig.”

”Nej, men ...”

”Og sidst, men ikke mindst,” afbryder Liselotte endnu en gang. Det er virkelig en irriterende vane, hun har. ”Så har Tytter faktisk et alibi.”

"Hvordan det?”

”Hun blev set af Kim Kellerup, da hun lå alene i poolrummet og sov. Få minutter efter det vendte de to turtelduer tilbage fra deres lille udflugt og kan bevidne, at hun stadig befandt sig i samme position, som da de gik, og kort efter det så du hende såmænd. Der er med andre ord hele fire vidner, som kan placere Tytter i den liggestol på det kritiske tidspunkt.”

”Og du tror ikke, hun kan have nået at ...”

”At løbe hen og drukne en kvinde i mudderbadet, skylle alle spor af sig selv og sin kridhvide badedragt, løbe tilbage til liggestolen - uden at blive set af i det mindste
en af jer? Uden at nogen bemærkede, at liggestolen var tom? Nope. Det her er, hvad vi professionelle kalder et virkelig godt alibi.”

Anne-Maj er i det sorteste humør, da hun lidt efter begiver sig op ad den lange gang med kurs mod sit værelse. Hun skal ikke have noget af de andres spørgende blikke, hvis hun slutter sig til dem ved kaffen i havestuen. Følelserne river i hende: Hun er ydmyget af køkkenpersonalet, til grin blandt tjenere og stuepiger, mobbet af den lille gruppe langtidsgæster, pisket rundt af fysioterapeuten, bestjålet af drabsmanden og uretfærdigt behandlet af politiet.

Som om det ikke er nok, gør Anne-Majs knæ nu så ondt, at hun næsten ikke kan være i sig selv. Kim Kel-lerup får en lang næse, hvis han tror, hun laver sine øvelser her til eftermiddag. Hun undgår behændigt at overveje det faktum, at det jo ikke er hans førlighed, det går ud over. Lige nu hører han til fjenderne; det er Anne-Maj versus resten af menneskeheden. Det er virkelig ikke rimeligt, tænker hun og fører nøglekortet ind i dørlåsen.

I denne sindstilstand er det vel egentlig ikke så underligt, at det hele bryder sammen for hende, da det viser sig, at nøglekortet ikke virker. Uanset hvordan hun vender og drejer det sorte plastkort, bliver den lille indikatorlampe på låsen ved at blinke rødt. Anne-Maj græder næsten aldrig. Hun kan få tårer i øjnene af vrede eller rørelse, men sådan rigtig hulke med snot og tårer og lyd på - det sker stort set aldrig. Men nu åbnes alle sluser. Hun står ret op og ned og hulker højlydt, hængende slapt forover med en krykkestok i hver armhule og vægten på det raske
ben. Hun har så ondt, og hun føler sig så gammel, så hjælpeløs, så alene.

Netop som hun er ved at genvinde kontrollen, ringer hendes telefon. Iben. Egentlig ved Anne-Maj godt, at hun i sin opløste tilstand på ingen måde er i stand til at lyde normal, men hun trænger sådan til at høre en venlig stemme. At nogen kerer sig om hende. Hun får kvækket et: ”Ja?”

”Mor?” 'Venlig’ er måske ikke det første ord, man kommer til at tænke på. ”Er du der?”

Anne-Maj rømmer sig. ”Ja.”

”Jeg har en høne at plukke med dig.”

Åh nej. Ikke også Iben. "Hvad har jeg nu gjort?” "Hvordan kan det falde dig ind at rode min datter ind i et af dine detektivprojekter?” Da Anne-Maj ikke svarer, fortsætter Iben: ”Som om det bare er en ufarlig leg ... Du er simpelthen noget af det mest uansvarlige!”

Anne-Maj synker en klump. Det er for meget, det her ... Tårerne begynder igen at trille. Hvordan kan alle være så vrede på hende?

”Så sig dog noget,” forlanger Iben.

”Jeg ved ikke ...” Stemmen knækker. ”Detvar ikke Hvordan skal hun overhovedet forklare, at det var Didi selv, der trængte sig på; at Anne-Maj netop har forsøgt at holde sit barnebarn uden for alt det, der sker? Hun græder igen. ”Mor?” Iben lyder med ét en smule bekymret.

”Jeg kan ... ikke ...” Anne-Maj forsøger at få stemmen til at makke ret, men hun er helt ude af stand til at få kontrol over sin krampagtige gråd.

”Mor?” Vreden er forsvundet. De gange Iben har set og hørt sin stærke, usentimentale mor græde, kan tælles
på én hånd, så hun ved, det her må være alvor. ”Hvad er der los, Mor?”

”Det ... er ... bare ...” Anne-Maj kæmper en brav kamp. ”Det er ... nøglen ... Jeg kan ikke ...” Hun giver op og hulker videre.

”Skal jeg komme, Mor?” Nu lyder Iben direkte omsorgsfuld.

”Ja tak,” får Anne-Maj frem.

”Skal jeg tage Didi med?”

”Ja.”

”Og Hans Højhed, Mortensen den Tredje?”

”Ja!” Det er lige det, hun har brug for. Sin familie, sin lille hund. Nogen, der elsker hende. Hvis de først sidder sammen, alle tre - okay, fire - så kan hun vel få Iben til at forstå, hvad der foregår.

Da de har afsluttet samtalen, er Anne-Maj omsider i stand til at tage sig sammen og tænke praktisk. Hun pudser næse, rømmer sig og googler sig til hotellets hovednummer. Den mopsede receptionist er til Anne-Majs forbløffelse både forstående og hjælpsom, da hun får problemet forklaret: Det åndssvage nøglekort, der bare ikke vil makke ret, og det smertende ben, der ikke kan klare turen frem og tilbage til foyeren endnu en gang.

”Jeg er hos Dem om to minutter med et nyt kort, fru Mortensen,” siger hun straks. ”Bare bliv, hvor De er.” Som om der er nogen fare for, at jeg skal flintre rundt og lege gemmeleg i hotelgangene, tænker Anne-Maj. Hun læner sig op ad væggen, forsøger at tage lidt af vægten.

Lone Jels kommer spurtende med et frisk nøglekort, stikker det i låsen - og vips, går døren op.
”Hold da op” siger Anne-Maj. ”Hvad tror du, der var galt?”

”Hvis De har nøglekortet liggende i Deres pung,” siger Lone, ”og hvis pungen er med magnetlås ...”

”Det er den. Det samme gælder tasken.”

”Der har De forklaringen. Hvis kortet opbevares i nærheden af en magnet, vil det før eller siden holde op med at fungere.”

"Jamen hvor skal jeg så lægge det?”

”1 en lomme, for eksempel.” Lone klapper sig på den bordeauxfarvede uniformsjakkes brystlomme, så den lidt tungnenme, ældre dame kan forstå, hvordan en lomme ser ud.

”Jeg går ikke med jakke,” siger Anne-Maj og bevæger det bandagerede knæ en smule opad, så hendes grøn-blomstrede skørt vifter, ”og jeg kunne ikke drømme om at iføre mig bukser.”

”Ja, så ved jeg ikke.” Receptionistens sure mine er vendt tilbage.

Det er åbenbart hendes standardudtryk, men det er jo ikke sikkert, hun kan gøre for det, tænker Anne-Maj. Hun har engang hørt Iben sige om en bekendt, at hun havde resting bitch face, altså et ansigtsudtryk, der virker surt, selv når man slapper af. Det kan faktisk ikke være rart, tænker hun og føler sig mægtig tolerant.

”Jeg siger jo bare, hvad andre gør.” Lone Jels nikker en sidste gang og forsvinder i trav ned mod foyeren.

Med det nye nøglekort mellem tænderne humper An-ne-Maj ind på værelset og dumper ned på sin seng. Først da hendes bagdel rammer sengetæppet, kommer hun i tanker om, at munden nok ikke er det smarteste sted at
placere en genstand, som netop har hvilet i hånden på et menneske, der er i kontakt med mange gæster hver dag. Hun flår nøglekortet ud og gnider læberne hårdt. Som om det skulle hjælpe.

Anne-Maj sidder lidt og overvejer mulighederne for opbevaring. Ikke tasken, ikke pungen, og der er ingen sidelommer i netop den her kjole. Resolut stikker hun nøglekortet ned i sin bh. Det er der ingen, der opdager, tænker hun. Det er mange år siden, der sidst har været nogen, der viste interesse for den del af hendes anatomi - medmindre man medregner de hårdhændede damer i mammografitraileren ved Sundhedscentret.
Det banker på terrassedøren, og Anne-Maj farer sammen. Hun må have blundet nogle minutter; har helt svedt ud, at familien er på vej. Gennem den småsprossede glasdør kan hun se Didis glade fjæs. Barnet løfter Mortensen op og vinker med hans lille forpote. Mortensen har på ingen måde lyst til at medvirke til den åndssvage leg og spræller for at komme ned. Bag hende er Iben i færd med at tage nogle sodavand op af en Nettopose.

Anne-Maj rejser sig med stort besvær og bruger møblerne som støtte, mens hun bevæger sig over for at låse døren op; hun orker ikke at bøje sig ned efter krykkestokkene på gulvet.

I nogle minutter er alt kaos. Mortensen er ude af sig selv af gensynsglæde, og Didi forsøger at holde ham i skak, så han ikke vælter sin midlertidigt invaliderede ejer, og snakker samtidig begejstret om et råddent fuglekadaver, den lille hund rullede sig i aftenen forinden, og som var grunden til, at de havde måttet købe hundeshampoo og bade ham inden sengetid.

”Han lugter slet ikke mere, Mormor,” siger hun glad. ”Prøv selv at snuse.”
Anne-Maj adlyder med en vis forsigtighed. Hun synes nu nok, at hundens stride pels stadig afgiver en let odør af fordærvet kød, men det er måske bare indbildning.

”Vi gik bagom,” ivrer Didi videre, ”for så er der ingen, som kan se, vi har smuglet Mortensen med ind.”

”Det går bare ikke, skat. Vi er nødt til at få ham ud herfra,” siger Anne-Maj. "Hotellet er virkelig hys med den der nul-hunde-politik. Noget med at tage hensyn til allergikerne’.” Det sidste ord kommer i en tone, der indikerer et par anførselstegn. Anne-Maj vil naturligvis aldrig sige den slags højt, men inderst inde har hun altid ment, at hundeallergikere bare skal tage sig sammen, at de i virkeligheden skaber sig. Lad gå med overfølsomhed over for katte eller støvmider, men hvordan kan man dog være ude af stand til at tåle noget så uundværligt som en hund? Det er lige før, Anne-Maj opfatter de stakkels menneskers sikkert helt regulære symptomer som en personlig fornærmelse. Men som sagt: De fornemmelser holder hun klogeligt indenbords.

”Det vidste jeg egentlig godt,” siger Iben lidt flov og hanker op i Mortensen. ”Men tror du ikke, vi må sidde herude på terrassen med ham?”

”Det kan der vel ikke ske noget ved.”

Vejret er usædvanlig sommerligt denne september efter nogle regnvejrsdage i månedens begyndelse. De seneste dage har der været solskin fra morgen til aften; det er vidunderligt.

Didi stiller sin rygsæk fra sig og henter en stol på nabo-terrassen, så de alle tre kan komme til at sidde ned. Iben og Didi i den ene ende af den lille, flisedækkede firkant, Anne-Maj i den anden. Ingen skal komme og beskylde dem for risikoadfærd.
Iben ser på sin mor. ”Du ser ud til at have det bedre nu/’ konstaterer hun. ”Jeg blev ellers helt bekymret.” ”Det har jeg, ja. Det hjælper altid at se jer.”

”Dit øje er også ved at blive mere normalt.” "Heldigvis,” svarer Anne-Maj og tager sig uvilkårligt til øjet, hvis orange-lilla omgivelser ganske rigtigt er ved at blive lysere. Hun har løftet Mortensen op på skødet. Hundens balstyriske glæde er stilnet af, så han sidder nogenlunde artigt og stirrer på et par måger, der skrigende cirkler rundt og tjekker, om der skulle være noget spiseligt ovre ved den diskrete afskærmning om skraldecontainerne.

”Hvad var det, du var så ulykkelig over, Mor? I telefonen lige før, mener jeg.”

”Åh.” Anne-Maj trækker på skuldrene. ”Det er lidt svært at forklare. Det er sådan en blanding af alt muligt. Jeg synes vist bare, at verden går mig imod i al almindelighed, og jeg har stadig noget så ondt i det dumme knæ, selv om alle siger, det skulle være bedre nu ... og så virkede mit nøglekort pludselig ikke. Det var ligesom dråben.” Hun smiler skævt. "Kender du ikke det? At der bare skal én lille dum ting til at vælte læsset?”

”Jo da. Mon ikke.” Iben skærer en grimasse. "Jeg begyndte engang at tude midt i Netto, fordi min indkøbsvogn blev ved at trække skævt. Jeg havde ikke sovet hele natten; var lige blevet fyret... Jeg var så træt og ked af det, at jeg simpelthen ikke kunne overskue at gå tilbage efter en anden vogn. Og så stod jeg der og brølede i stedet.” ”Der er da heller ikke noget mere irriterende end en defekt indkøbsvogn.”

”Nej, vel?” Iben ser på hende. ”Det ligner bare ikke dig, fru Mortensen. Du plejer at være sej som sålelæder.”
”Hvad er sålelæder?” Didi har som altid opfanget hver en stavelse.

Anne-Maj forklarer hende om det forunderlige faktum, at der faktisk findes sko, som hverken har gummi- eller silikonesåler. Hun kan mærke, at hendes datter, barnets mor, sidder og betragter dem eftertænksomt.

”Er det ikke sandt, Iben?” siger hun. ”Du er jo vores ekspert på området. Du, som har stået og solgt sko i årevis.” Iben nikker, men hendes blik er åndsfraværende. ”Nå,” siger hun, så snart fodtøjsspørgsmålet kan betragtes som uddebatteret. ”Det virker, som om du er ved at være dig selv igen, så jeg må hellere sige, hvorfor jeg ringede til dig.”

Det giver et lille ryk i Didi. Anne-Maj kan ikke fange sit barnebarns blik, da denne i det samme samler sin skoletaske op og begynder at rode efter noget i den.

”Jeg kom ind på Didis værelse i dag.” Iben betragter sin datters bøjede nakke, men der er ingen tegn på kontakt. ”Og så sidder ungen minsandten ved sin computer og studerer en artikel om en kvinde, der er blevet smidt ned foran en lastbil på Holbækmotorvejen.”

”Det er altså ikke noget, jeg har fortalt Didi,” siger Anne-Maj hurtigt. ”Jeg har ikke engang selv set den artikel før for lidt siden.”

”Det er meget muligt.” Nyt blik over mod Didi, som stadig har opmærksomheden rettet mod rygsækkens dyb. ”Men der måtte jo være en grund til, at ungen pludselig interesserer sig for sådan en væmmelig historie, så jeg læste med over skulderen på hende og opdagede, at ... Ja, at det var søsteren til hende, du ... som du fandt, da du ...” Hun går i stå.
”Som Mormor fandt død i søndags ,” siger Didi og retter sig op; med ét nærværende. "Hvorfor siger du det ikke bare, Mor? Der lå et lig i mudderbadet, og det var Mormor, der fandt det. Det hørte jeg, at du sagde til Jonas, og så ... ” Hun snapper efter vejret. "Det var en dame, der hed Miah, og hendes søster blev måske også myrdet. Det ligger alt sammen på nettet; det er ikke nogen hemmelighed.” ”Ja, men ...” Iben leder efter argumenterne. ”Du er kun elleve år. Børn skal slet ikke interessere sig for den slags.” ”Nå, men det gør jeg altså!” Didi løfter hagen i en selvbevidst attitude. Hvordan mon hun bliver som teenager? Anne-Maj frygter af og til det værste.

”Ja ja.” Iben ryster lidt på hovedet, fokuserer så atter på sin mor. ”Det, jeg virkelig er sur over, er, at Didi skal assistere dig med at opklare sagen.”

”Nah, assistere ... Siger du det?” Anne-Maj ser på Didi, der roligt gengælder hendes blik. ”Det vil jeg nu ikke kalde det.”

”Didi fortæller,” insisterer Iben, ”at hun hjælper dig med at skaffe oplysninger til brug for efterforskningen.” Anne-Maj ryster på hovedet. ”Didi, for pokker. Hvorfor siger du sådan noget?”

Didi trækker på skuldrene. ”Men det er jo sandt,” siger hun. ”Du er jo ikke så god til det med computere - vel, fru Mortensen?”

”Nej, det er måske rigtigt nok.” Anne-Maj ignorerer ungens forsøg på at være charmerende. ”Men jeg sagde til dig, at jeg ikke bryder mig om det, og at det kan være farligt at stikke næsen i en drabsefterforskning.”

Didi himler med øjnene. ”Jeg vil bare tjekke nogle ting på nettet for dig. Det er da ikke farligt, nå.”
Anne-Maj og Iben udveksler et opgivende blik.

"Altså, det er bestemt ikke noget, jeg har bedt hende om,” siger Anne-Maj igen. Hun sætter Mortensen ned på fliserne og løsner flekslinens låsemekanisme, så han kan trisse rundt i en femmeters-radius uden mulighed for at stikke af. ”Tror du virkelig det, Iben? At jeg har bedt Didi om hjælp med en efterforskning?”

”Ja, jeg ved snart ikke, hvad jeg skal tro.” Iben sukker. ”1 to kan jo finde på hvad som helst.”

”Der er altså grænser.” Anne-Maj ser på Didi. ”Kan du se, hvad jeg sagde? Din mor vil ikke have, du blander dig i opklaringen.”

”Men du er jo ikke god til teknik, det indrømmede du selv. De andre er garanteret heller ikke.”

”Ah, jeg tror nu nok, at Ida ... Hun er jo journalist, så hun er vel vant til at arbejde med it. Mon ikke også Anja kan ...”

”Ida? Anja?” Iben stirrer på hende. ”Og de andre? Hvilke andre? Hvem er Ida og Anja? Hvad har du gang i, Mor?”

”Ikke noget.” Anne-Maj sukker. ”Vi legede bare med tanken om at snuse lidt rundt og ...”

”Vi? Hvem er vi?”

”Kom nu, fru Mortensen,” siger Didi. ”Fortæl det bare.” Da Anne-Maj stadig tøver, fortsætter pigebarnet: ”Det er Mormors venner, der hjælper hende med at blive vasket.” ”Renset,” korrigerer Anne-Maj.

"Renset?” Iben er himmelfalden. ”Er du da mistænkt, Mor?”

”Nej, ikke mere,” svarer Anne-Maj. ”Men ja, på et tidspunkt var jeg nok på listen.”
"Altså!”

”Men nu er der ingen, der tror, at jeg har myrdet nogen.” Hun trækker vejret dybt ned i lungerne. ”Det er alt muligt andet, jeg bliver anklaget for.” Og så fortæller hun - næsten - det hele. Om sit spirende samarbejde med politiet, om den smertestillende medicin, der er blevet stjålet fra hendes taske, om samtalen, hun overhørte den nat - her peger hun op mod altanen på første sal, hvor skænderiet fandt sted - og om musketereden, som først Ida, siden hun selv har brudt. Hun slutter med politiets overbevisning om, at hun er den, der har lækket historien til Ekstra Bladet, og om sin manglende lyst til at have mere at gøre med de andre i gruppen såvel som de to efterforskere; alle har de behandlet hende så uretfærdigt. Det eneste, hun behændigt glider uden om, er hele historien om klagen til kokken og dens ydmygende efterspil. Den er der ingen grund til at underholde sine efterkommere med.

”Så det, du siger ...” Iben kniber øjnene lidt i, som hun altid gør, når hun prøver at få noget til at gå op. ”Du er nu udelukket fra at være sådan en slags konsulent for politiet?”

”Ja.”

”Og du har heller ikke lyst til at lege detektiv sammen med de andre gamle?”

”De er ikke gamle. Overhovedet ikke. I hvert fald ikke alle sammen ... Jeg tror da, Anja er højst...”

”Har du eller har du ikke lyst?”

"Bestemt ikke.”

”Så du deltager ikke i nogen form for opklaringsarbejde?”
”Ama’r halshug! Jeg blander mig ikke i noget som helst.”

Iben ser på Didi. "Hører du det, Ditte-Marie?” Når Iben bruger sin datters døbenavn, er det alvor.

”Ja, men jeg har ...”

”Nu skal du være lige så klog som din mormor og holde dig væk fra den her sag.”

”Ej, altså ... Det er bare, fordi I ikke har set, hvad jeg har fundet ud af,” siger Didi og haler sin bærbare op af rygsækken, før hendes mor kan nå at gribe ind. Computeren er beskyttet af et knaldblåt, formstøbt silikonecover, som er dækket med hjemmelavede klistermærker, hvorpå sort-hvide, håndtegnede bogstaver danner alle mulige sære ord. Et hurtigt gæt kunne være navne på bands, men det er helt sikkert ikke nogen, Anne-Maj har hørt om.

”Hvad nu?”

”Se nu her.” Didi åbner computeren, og hendes baggrundsbillede toner frem - en purung kvinde med store, sørgmodige øjne og langt, vildt hår i neonfarver. Hun klikker på browserikonet, taster sig i ganske få klik ind på Facebook. ”Jeg oprettede en profil i aftes.”

”1 aftes? Hvornår? Du lå vel ikke og gamede til efter midnat?”

”Jeg gamede ikke, jeg researchede. Og lad mig nu tale ud.”

”Men hvordan kan du oprette en Facebook-profil?” bliver Iben ved. ”Du er ikke fyldt tretten endnu.”

”Mor! Hold nu op.” Didi går ind på sin profil og vender skærmen en smule, så Anne-Maj kan se med, selv om hun sidder lidt på afstand. Profilens navn er Holly Poulsen, ser hendes måbende mor og mormor. Den fiktive Holly er en køn, mørkhåret kvinde med kraftigt brillestel.
Hun har en del venner. ”De fleste af dem er også nogle falske profiler, jeg lige har oprettet,” siger barnet, før de voksne kan nå at spørge. ”Og en masse tilfældige typer, jeg har spurgt, og nogle af dem sagde ja uden videre. Og så er der en masse halvkendte, som endnu ikke har nået grænsen på de fem tusind venner og slipper alt og alle ind.” Hun peger på listen over såkaldte venner. ”Der er ikke én eneste af dem her, jeg kender i virkeligheden, så der er ikke nogen, som kan finde ud af, hvem jeg er. Og se her ...” hun peger igen, ”jeg har sat Hollys hjemby til at ligge et sted i Jylland.”

"Maribo ligger altså på Lolland,” mumler Anne-Maj, der har lænet sig så langt frem, at hun rent faktisk kan tyde ordene på skærmen. Den af sundhedsmyndighederne foreskrevne distance til Didi og Iben har hun glemt alt om.

”Whatever.” Didi scroller ned over siden med oplysninger om profilen. ”Holly er født i Aarhus og er treogtyve år, og hun har et hundrede og fyrre på vennelisten; nok til, at det lyder sandsynligt, hvis man ikke lige begynder at tjekke alt for grundigt.”

”Hvor har du billedet fra?” spørger Anne-Maj.

”Det er bare et tilfældigt foto fra nettet. Aner ikke, hvem hun er.”

”Men ...” Iben ser forvirret ud. "Hvorfor? Hvad skal du bruge den profil til? Og hvad har det med den her sag at gøre?”

”Se nu her.” Didi klikker, og en ny liste toner frem. ”Det her er de sider, Holly følger. Mest tv-stationer og popstjerner og den slags.” Hun klikker igen. ”Og det her er de grupper, hun er med i.”
"Grupper?” Iben bruger ingen form for sociale medier; det er en principsag. Hun mener, det er langt under hendes værdighed; rent tidsspilde. For en gangs skyld et punkt, hvor hun har nul erfaring og derfor ikke aner, hvad hun taler om.

”Det er jo det, der er det sjove ved Facebook,” siger Anne-Maj, der selv har haft en profil i årevis. ”De sider, man følger, og de grupper, man er medlem af. Det er især i grupperne, de gode diskussioner er, og der, man kan få alle mulige oplysninger eller stille spørgsmål om noget, der interesserer én.”

”Og derfor,” overtager Didi forklaringen, ”er det dem, der siger allermest om et medlem af Facebook. Kan du ikke se det, Mor?”

Ja, tænker Anne-Maj, det er der noget om. Selv er hun medlem af en del havegrupper - fra stauder og roser og køkkenhave til nyttige insekter og vilde blomster - indtil flere grupper om madlavning samt en gravhundegruppe og en, hvor man kan stille spørgsmål til uddannede dyrlæger. Dertil kommer en slankegruppe, tre forskellige litteraturfællesskaber plus naturligvis lokalgrupper for Odsherred og Nykøbing. De professionelle sider, hun følger, tilhører diverse nyhedsmedier samt et par forfattere, hun beundrer. Og ja, dette udvalg af grupper og sider siger naturligvis temmelig meget om, hvem Anne-Maj er. Det er i dem, hun lever sit Facebook-liv. Ikke i kredsen af private, jævnaldrende kontakter, der sandt at sige er ret kedelige med deres 'eftertænksomme’ Gajolæskecitater og billeder af børnebørnene.

"Hvordan ved du alt det, Didi?” spørger Anne-Maj. ”Hvis du først har oprettet en profil nu?”
Didi trækker på skuldrene. "Sådan noget ved man da bare, fru Mortensen.” Hun vender sig atter mod skærmen. ”Da jeg først var inde og havde opfundet Holly ...” An-ne-Maj og Iben sender hinanden et blik bag Didis ryg. ”Så begyndte jeg at søge på de to døde ...” Klik. Miah Andersens glade ansigt toner frem. ”Hun boede i Holbæk og har gået i 'Livets hårde skole’.” Didi ser på sin mormor. "Hvad er det?”

"Det er, hvis man ikke har fået en uddannelse,” oplyser Anne-Maj. "Så er der mange, der skriver sådan. Især hvis de ikke bryder sig om folk, der tilfældigvis har en. En uddannelse, altså.”

"Ah,” siger Didi uden at flytte blikket fra skærmen, ”... en slags kode, altså.” Hun scroller lidt ned. "Miahs profil er pivåben, så man kan se langt det meste, hun har lagt op. Hun havde lidt over tre hundrede venner.”

"Det var ellers ikke så lidt,” siger Iben tørt. "Så mange kender jeg slet ikke - og da slet ikke, hvis de skal kunne betegnes som venner.” Hun føler sig tydeligvis bekræftet i, hvor overfladisk Facebook er.

"Det er jo alle mulige,” forklarer Anne-Maj. "Det er jo ikke venner som sådan. Det var helt sikkert de færreste af dem, Miah havde noget at gøre med i virkeligheden. Nogle af dem har hun gået i skole med, andre har hun mødt til en fest, og andre igen har hun bare haft kontakt med i en af grupperne.”

Iben himler med øjnene.

Didi fortsætter uanfægtet: "Miah var medlem af alle mulige grupper, mest om fitness og crossfit, men også et par stykker om helse og kosttilskud og den slags. Og den her ...” Didi lader markøren hvile på en linje. "Medicinsk
cannabis ... og en om tatoveringer.” Hun bliver mere tøvende. ”Og en om ... nu-me-ro.

"Numerologi,” siger hendes mor.

”Hvad er det?”

”Et eller andet sludder med, at man kan få et bedre liv ved at stave sit navn på en ny og underlig måde ” siger Anne-Maj.

”Ah, så enkelt er det nu ikke ” indvender Iben.

”Det forklarer i hvert fald meget godt, hvorfor Miah havde det umotiverede ’h’ dinglende efter sit fornavn.” ”Det kan altså sagtens staves sådan,” siger Iben. ”Også helt uden at gå til numerolog.”

”Miah var også,” fortsætter Didi uden at ænse de voksnes snak, ”medlem af en gruppe, der ikke tror på, at CO-VID-19 findes. Se her...” Hun klikker sig ind i gruppen. ”De er sikre på, det hele er noget, Mette Frederiksen har fundet på, og at vaccinen vil dræbe fostre og give kræft og sådan noget sludder.”

"Hvordan kan du vide, det er noget sludder?” spørger Iben.

”Det er det da.”

"Jamen hvordan kan du være så sikker?” Iben studerer sin datters profil. ”Jeg er helt ægte nysgerrig, skat. Vi har da aldrig drøftet det derhjemme. Ikke ret meget, i hvert fald.” Didi trækker på skuldrene. "Vores biologilærer har fortalt det. Men det er lige meget nu. Hør nu efter, hvad jeg har fundet ud af.” Hun taster et nyt navn i søgefeltet og klikker. "Det her er så Lenette.”

Profilen er nærmest tom. Et portrætfoto, en bunke blankpolerede halvædelsten som coverbillede - men ikke et ord om hende, hendes baggrund og fødeby og interesser.
Kun ét billede har hun lagt op: et foto af sig selv med et spædbarn på armen. Billedet er knap seks år gammelt. ”Kan I se?” siger Didi. ”Den profil er totalt lukket.” "Måske brugte hun den bare ikke, efter at hun lagde det der billede op,” siger Anne-Maj.

”Jo, det gjorde hun faktisk. Rigtig meget, endda ...” Didi klikker tilbage på Miahs mere meddelsomme profil. ”Jeg har meldt Holly ind i alle de grupper, Miah var medlem af, fordi jeg tænkte, at de måske havde nogle af de samme interesser. Nogle af grupperne er lukkede, så man skal være godkendt som medlem for at se, hvad folk skriver. Se her ...” Endnu et par klik. "Lenette var også medlem af nogle af dem, og i en gruppe kan det være lige meget, om ens private profil er lukket eller ej. Her kan de andre medlemmer se alt, hvad man slår op eller kommenterer.” Minsandten, om pigebarnet ikke har ret. Begge søstre var medlemmer af en crossfitgruppe, cannabisgruppen og forskellige coronaskeptikergrupper. Især i de sidstnævnte har Lenette været særdeles aktiv. Hun har skrevet det ene frådende indlæg efter det andet om vaccinen, der åbenbart skal gøre Bill Gates endnu rigere og ved hjælp af indbyggede chips vil skaffe ham overblik over, hvor hver enkelt af klodens beboere befinder sig på et givent tidspunkt, og hun har linket til alle mulige videoer, hvor især et par amerikanske læger og prædikanter udtaler sig kritisk om de kommende vacciner. Lenette har bestemt ikke været fraværende på Facebook, tænker Anne-Maj og stirrer fascineret på skærmen. Bare meget, meget forsigtig med sine personlige data.

”Det kommer egentlig ikke bag på mig,” siger hun, da hun har set nok. ”Den morgen, hvor Miah døde, havde
vi en diskussion om præcis det der.” Hun refererer ganske kort det ophedede intermezzo ved morgenbordet.

Iben ser tænksomt på hende. Nikker. ”Det er en af grundene til, at politiet mistænkte dig,” siger hun. Det er en konstatering, ikke et spørgsmål.
De sidder lidt, lader de nye informationer bundfælde sig. Mortensen den Tredje har rullet sig sammen i en perfekt cirkel og sover tungt, men Anne-Maj ved, at hvis et af hans mennesker viser det mindste tegn på lyst til at ville rejse sig, vil han være lysvågen på et splitsekund.

”Kan I så se, det er interessant?” spørger Didi.

”Det er det,” siger hendes mormor.

Iben sidder med rynkede bryn og stirrer ud over bugten. Anne-Maj kan se, at hendes hjerne kværner.

”Jeg tænkte på ..Didi tøver.

fyr ~)ff

Ja?

”Hvis du nu gav mig navnene på alle dem, der er involveret ...” Barnet betragter Miahs smilende ansigt i Fa-cebook-profilens cirkelformede billedramme. ”Så kunne jeg tjekke, om de har forbindelse til Miah og Lenette eller er medlem af de samme grupper.”

”Joh ...”

”De fleste på jeres alder er jo på Facebook,” siger Didi og placerer dermed nonchalant sin mor, sin mormor og alle andre over tredive i én og samme kasse. ”Og det er
ikke ret mange ældre mennesker, der kan finde ud af at gøre profilen privat.”

”Ej, Didi.” Iben vågner op til dåd. ”Du skal ikke rode dig ind i mere. Det er en drabsmand, du vil udspionere. Det er både dumt og risikabelt.”

”Det er overhovedet ikke farligt, Mor,” siger Didi. ”Hvem skulle finde ud af, hvem Holly Poulsen er? Og hvordan skulle nogen vide, at hun er spion?”

”Du har ret,” siger Anne-Maj og strækker benet ud. Det giver et jag i knæet, men smerten kommer efterhånden ikke mere bag på hende. Det er lige før, hun har vænnet sig til den; som et irriterende, men uundgåeligt familiemedlem. ”Det kunne faktisk være en god måde at finde ud af mere om de andre på.”

”Hvis det skulle vise sig, de ikke er på Facebook, kan jeg jo google dem,” ivrer Didi, der kan mærke, at hun er ved at vinde mormoren over på sin side. ”Der er masser af måder at tjekke folk på. Jeg skal bare have en liste over dem alle sammen.”

”Men kun dem, der var til stede i spa-afdelingen den formiddag, ikke?”

”Jo jo.” Didi opretter et nyt tekstdokument. "Navnene skal altså være rigtigt stavet, fru Mortensen. Ellers bliver det for svært. Du må gøre dig lidt umage.”

”Hvem staver bedst af os to?” Anne-Maj dasker ud efter den flabede unge. ”Du burde vide, at jeg aldrig kunne drømme om ...”

”Hallo!” Iben råber så højt, at det giver et spjæt i de to andre. Hunden kommer omgående på benene og stirrer forventningsfuldt på hende. Ikke at hun opdager det. Hun er alt for travlt beskæftiget med at sende rasende
blikke mod først sin mor, så sin datter. "Glemmer I ikke noget, I to?”

”Hvad?” spørger Didi.

”Det er mig, der har forældremyndigheden over dig, unge dame.” Da ingen kan fremlægge argumenter mod dette faktum, sætter Iben en endnu tykkere streg under: ”Det er mig, der bestemmer, om du må hjælpe din mormor med det der.”

”Og jeg er din mor, Iben,” siger Anne-Maj, så værdigt hun kan. ”Og jeg bestemmer, at det skal du ikke blande dig i.”

”Vel gør du da ej. Det kan du slet ikke. Jeg er toogfyrre!”

”Og?”

Mod sin vilje kommer Iben til at smile. ”Mor, for pokker.”

”Ha!” Det er Didi. ”Og hvordan vil du overhovedet kontrollere mig?”

”Du skal ikke sige ’ha!’ til mig,” siger Iben, atter alvorlig. ”Hvis du insisterer på at gøre det her, så må din mormor tage ansvaret.” Hun ser på Anne-Maj. ”Det er du godt klar over, ikke? Sker der noget med Didi, ser du mig aldrig igen.”

Anne-Maj nikker. Selvfølgelig ved hun det. Og hvorfor i alverden skulle der ske noget med Didi? Ungen har jo ret: Ingen kan finde ud af, at hun spiller en rolle i opklaringen. Den samtale, Anne-Maj for få timer siden havde med Liselotte Schmidt og Anders Hall, er nu fuldstændig fortrængt. Didis idé har givet hende nyt håb om endnu en gang at være den, der kan overhale politiet indenom og løse gåden. Det har de rigtig godt af. Hun læner sig frem mod Didi og remser alle navnene op. Finn Bocker,
Tytter Stilling - eller Inger-Merete, hvis det skulle vise sig, at hun benytter sit rigtige navn på de sociale medier - Ida Funch og Anja Willemoes, Kim Kellerup, Gitte Mogensen, Lone Jels og Hanne Groth.

”Det er godt nok mange, fru Mortensen,” siger Didi, der taster på livet løs. Anne-Maj er imponeret over sit barnebarns skrivetempo; noget lærer man åbenbart ved at leve en stor del af sit liv via en computer.

”Nogle af os er helt sikkert strøget af listen nu,” indrømmer Anne-Maj. ”Men mig er der jo ikke nogen, der fortæller noget.”

”Bu-hu-hu,” siger Iben. ”Er det nu, vi skal have ondt af dig?”

Anne-Maj skærer en grimasse.

”Nå,” siger Iben, ”vi skal se at komme af sted, Ditsen.” ”Didi,” retter datteren hende fornærmet.

”Kom nu bare. Jeg har en tandlægeaftale om godt en time.” Iben rejser sig. ”Skal jeg hente noget til dig, Mor? Hjælpe dig ind i seng igen eller ...”

”Hvis du bare vil tage mine krykkestokke til mig ... De ligger ved siden af sengen.” Anne-Maj griber fat i kurvestolens armlæn og påbegynder den omstændelige proces, det er at rejse sig op.

Iben rækker hende krykkerne, så snart hun står sikkert. ”Her.”

”Tak.”

Didi klapper den bærbare sammen og propper den i skoletasken. ”Jeg ringer til dig, Mormor, når jeg ved noget mere,” siger hun i en forretningsmæssig tone. "Eller måske kommer jeg herover.”

"Hvordan?”
”Mor kan sagtens køre mig."

Iben løfter et øjenbryn. "Kan jeg det?” Hun vender sig mod Anne-Maj. "Hav det godt, fru Mortensen,” siger hun. "Pas på dig selv.” Hun løfter armene, som om hun vil give sin mor et knus, men kommer i det samme på bedre tanker og går et skridt baglæns. "Nå nej,” siger hun. "Jeg vænner mig aldrig til det.”

"Lortecorona,” siger Didi, der nu har fået hejst den tunge rygsæk op på plads og hiver lidt fremad i skulderremmene for at få den til at sidde ordentligt.

Hverken hendes mor eller hendes mormor bebrejder hende bandeordet, hvilket vel i virkeligheden er et meget godt udtryk for, hvordan de selv og resten af verden har det med pandemisituationen.

Anne-Maj vinker, da hendes tobenede gæster vender sig en sidste gang ved hushjørnet. Den firbenede har alt for travlt med at komme af sted til at se sig tilbage.

Hendes hoved snurrer med de nye muligheder, Didi har vist hende. Gad vide, om politiet bruger de samme genveje. Det gør de nok. For eksempel er Anders Hall jo vokset op med at bruge computere som den mest selvfølgelige ting i verden. At tjekke vidner og mistænkte på de sociale medier hører sikkert til de dagligdags rutiner for yngre politifolk.

Anne-Maj ser på uret. Klokken er over fire. For tidligt til aftensmad, for sent til eftermiddagskaffe. Desuden, tænker hun, så har hun ikke den fjerneste lyst til at være sammen med de andre. Så illoyale de er, så ... ufølsomme. Anne-Maj sætter sig på sengen, lægger krykkerne fra sig og tager efter et øjebliks overvejelser to Dolol og skyller efter med vand fra det glas, hun i efterhånden flere timer
har haft stående på natbordet. Lunkent, hengemt vand er en vederstyggelighed, men hellere det end at kæmpe sig ud på badeværelset efter noget koldt. Hun lægger sig med et suk. Hun ved, hun bør få overstået sine eftermid-dagsøvelser, men beslutter sig for at udskyde dem, til medicinen virker.

Hun tager sin iPad på natbordet, prikker på e-bogsikonet og forsøger at koncentrere sig om den islandske krimi, hun er i gang med. Helten er en journalist, der af lidt uklare årsager er strandet i en øde beliggende stenhytte sammen med en mand med mindst ét liv på samvittigheden. Der er en masse indviklet tomgangssnak om, hvem der ved hvad hvornår og mistænker hvem for hvad, og Anne-Maj har svært ved at finde den røde tråd. Bogen er såmænd velskrevet nok, og den mandlige forfatter har fået flere priser og mange stjerner for den, men hun bliver ved at ryge ud afhandlingen og må læse hvert eneste afsnit flere gange for at få mening med teksten.

Efter nogen tid giver hun op og lukker appen. I stedet går hun på Facebook. Didis demonstration af, hvad man kan bruge det sociale medie til, har gjort hende nysgerrig. Hun finder hurtigt Holly Poulsen og konstaterer, at den falske profil er lige så lukket som Lenette Andersens. Ikke engang hendes venneliste kan man se, medmindre man selv er blandt hendes venner. Anne-Maj går over i en af sine madgrupper for at pine sig selv med de andre medlemmers nye opskrifter. Efterårets sæsonvarer begynder for alvor at fylde, konstaterer hun. Svampe, rodfrugter, æbler ... Åh, som hun dog savner at lave sin egen mad.

Der går ikke mange sekunder, før hendes mobil ringer.

”Hej Didi,” siger Anne-Maj.
"Altså, fru Mortensen.” Didi lyder opgivende. "Helt ærligt.”

”Hvad har jeg gjort?”

”Du har ansøgt om venskab med Holly Poulsen.” Da Anne-Maj ikke svarer, fortsætter Didi: ”Hun kan da ikke være venner med dig på Facebook. Kan du ikke se det? Så er det jo slut med, at du er anonym ... Hvis det er en fra hotellet, der er morderen, og han eller hun tilfældigvis er blevet venner med Holly gennem en af grupperne, så vil du blive genkendt lige med det samme.”

Anne-Maj tier. Tænk, at hun end ikke har overvejet det; at hun helt hypotetisk ville udsætte både sig selv og Didi for fare, hvis denne vej i efterforskningen viser sig at lede dem til drabsmanden.

”Du har ikke meldt dig ind i nogen af de grupper, vi så på, vel?”

"Nej.”

"Godt ... Ved du, hvad vi kan gøre i stedet for, Mormor?” siger Didi i et trøstende tonefald, der faktisk er endnu mere ydmygende end hendes bebrejdende. ”Jeg kan give dig Hollys adgangskode.”

”Ja?” Anne-Maj kan ikke se, hvad hun skal med den. "Hvis du logger på Facebook som Holly,” fortsætter Didi tålmodigt, "så kan du se alt det, jeg sidder og klikker på. Du kan snuse rundt i Lenettes og Miahs grupper og sådan.”

Tiøren falder. "Nå ja.”

”Du må bare love mig en ting.”

"Hvad?”

”Du må ikke gøre noget, når du er Holly.”

”Gøre? Altså, jeg må ikke like og kommentere?”
"Netop. Du må heller ikke slå noget op eller søge om venskaber eller blive medlem af grupper eller noget. Hvis både du og jeg bruger Hollys profil aktivt, kan det godt blive noget værre rod, og vi risikerer, at hun bliver afsløret som fake.”

"Okay.”

"Godt." Didi læser en Hotmail-adresse og et sindrigt password op, beder sin mormor gentage, understreger endnu en gang, at Anne-Maj skal forholde sig passiv i rollen som Holly - og overlader så telefonen til sin mor, der åbenbart er dukket op.

"Mor?” Iben lyder travl. "Bare lige en ting, jeg glemte at sige. Det var så forvirrende, da vi gik ...”

Ja?

"Jeg synes, du skal ringe til hende journalisten på Ekstra Bladet og få hende til at sige til politiet, at det ikke var dig, der røbede det med Lenettes død.”

"Hvad?” Anne-Maj næsten råber. "Tage direkte kontakt til Helle Wiig, mener du? Det er jo præcis det, efterforskerne anklager mig for.”

"Ja, men jeg sad og tænkte over det i bilen,” siger Iben. "Det er den eneste måde, du kan få politiet til at tro på dig. Det er nok ikke særlig sandsynligt, at du kan få hende til at afsløre sin kilde, men jeg kan ikke forestille mig andet, end at hun godt vil ringe og sige til dem, at du er uskyldig.” ”Og så har hun fået endnu en god historie,” siger Anne-Maj. ”’Politiet beskylder pensionistdetektiv for fusk’. Aldrig i livet.”

"Måske har du ret...”

"Det kan du bide dig selv i næsen på, at jeg har. Helle Wiig er en luskefis.” Anne-Maj fortsætter, nu knap så
oprørt: "Desuden, Iben ... Du tror da ikke i fuld alvor, at hun ville gøre mig sådan en tjeneste uden at få noget igen?"

"Du mener ... penge?”

"Et solointerview, noget snask på ofrene eller efterforskerne eller ... Hvad ved jeg? Jeg er bare sikker på, at den kvinde forstår at tage sig betalt på den ene eller den anden måde."

"Det var også bare en idé, Mor.” Iben har mistet interessen. "Men ved du hvad ... Jeg kommer for sent til tandlægen, hvis jeg ikke går nu.”

Da samtalen er slut, rejser Anne-Maj sig. Den smertestillende medicin er begyndt at virke; hun må hellere se at få lavet sine øvelser. Besværet krykker hun sig ud på den lille terrasse, sætter sig på en havestol og går i gang med de siddende øvelser. Benet op - og ned igen. Op - og ned. Op - og ned. Kedsomheden rivaliserer med smerterne, men hun er fast besluttet på at komme igennem hele programmet.

Da hun når til de stående øvelser; de forhadte spark fremad og bagud med først det ene, så det andet ben, ser hun ud over bugten for dog at have noget at glædes over. Og så er det, hun får øje på dem. Lidt længere nede ad skrænten, måske halvtreds meter borte i kanten af et levende hegn, står to kvinder betydeligt tættere, end sundhedsmyndighederne anbefaler. De er smeltet sammen i et inderligt, dvælende kys. Det ligner ... nej, det er ... Ida og Anja.
Onsdag den 16. og torsdag den 17. september

Det var pokkers, tænker Anne-Maj. Hun kan slet ikke tage blikket fra de to kvinder. Der er ikke noget at tage fejl af: Der er intet tantet eller venindeagtigt over det kys. Det er et kys mellem to mennesker, der mødes i glubende seksuel appetit og ikke længere er generte over for hinanden - som når man allerede har været i seng sammen. Måske endda mere end én gang.

Hvornår mon det er sket? Straks Ida Funch og Anja Willemoes kom hertil? Kastede det umage par sig over hinanden ved første blik: den erfarne, midaldrende redaktionschef og den skrøbelige, unge arkitekt? Det har Anne-Maj altså svært ved at se for sig. Det kunne måske være sket, da de to kvinder gik den tur alene i skoven lørdag? Nah, tænker Anne-Maj ... Det var ved den lejlighed, Anja havde haft så akut diarré, at hun nærmest måtte flygte tilbage til hotellet for at komme på toilettet. Ikke ligefrem en tilstand, der indbyder til seksuel hurlumhej.

Anne-Maj følger de to skikkelser med øjnene. De går nu hånd i hånd videre ad den sti, der siksakker ned over skråningen. Det er nok mere sandsynligt, tænker hun,
da de forsvinder ind i buskadset, at de indledte affæren lørdag aften, da de fleste i den lille gruppe havde fået et par genstande for meget. De to kvinder var i hvert fald hinandens alibi i timerne derefter, husker hun nu. Natten før mordet på Miah; den nat, da nogen havde skændtes med det senere mordoffer ude på altanen ... Da havde de opholdt sig på Idas værelse og snakket i et par timer ... Var det ikke det, Ida havde sagt? ... Snakketi Ha! Men de har jo kun de to kvinders egne ord for, hvor de havde opholdt sig mellem elleve og halv tre den nat... Hvad nu, hvis de simpelthen dækkede over hinanden? Det ville ikke være første gang, nogen gav et alibi til et menneske, de elskede.

Anne-Maj tvinger sig til at gå videre med de sidste af ben-øvelserne, mens hun grubler videre. Ida er jo gift, tænker hun, og har været det i mange år. Hvor ødelæggende ville det være for hendes hjemmeliv, at et rygte om affæren med Anja nåede frem til hendes mand? Katastrofalt nok til at dræbe for at forhindre det? Ovenikøbet to gange? Ikke videre sandsynligt. Et gammelt, veletableret ægteskab kan vel nok holde til et enkelt sidespring ...

Hvis det da er det, det er: et enkelttilfælde. Anne-Maj standser midt i en bevægelse. Hvad nu, hvis det her ikke er noget, der først for nylig er opstået spontant? Hvis de to kvinder har mødtes her efter aftale for at få en lille, romantisk ferie sammen, uden at Idas mand fandt ud af det? Hvis Miah havde opdaget det ... måske forsøgt at presse penge af dem ... Og så Lenette havde set Ida det forkerte sted på det forkerte tidspunkt og havde truet med at afsløre sin viden, og så ...

Hvorfor tager jeg egentlig for givet, at det er Ida? Anne-Maj opgiver resten af øvelserne og synker ned på ha-
vestolen. Hvorfor ikke Anja? Hun er yngre, og hun kan sagtens være stærkere, end hun ser ud. Er der i virkeligheden ikke større sandsynlighed for, at hun ville kunne drukne Miah i mudderet og bagefter vippe den bevidstløse Lenette ud over gelænderet på motorvejsbroen?

Eller ... er fibromyalgi så smertefuldt, at det forhindrer den slags udfoldelser? Anne-Maj må modstræbende indrømme for sig selv, at her er en sygdom, hun ikke har det ringeste kendskab til. Symptomerne er vistnok, at man har ondt over det hele - men hun har ingen anelse om, hvorvidt det er konstant, eller det i stedet kommer i bølger, så man er smertefri i den resterende tid. Det kan vel også være en opdigtet sygdom? Anja havde selv sagt det forleden: Mange mennesker - også læger - tror slet ikke, at fibromyalgi eksisterer, fordi den er usynlig. Hvis sygdommen i virkeligheden er psykosomatisk, så kan Anjas fysik jo sagtens være fuldt på højde med alle andre treogtrediveåriges.

Men uanset Anjas fysiske formåen er der også hendes psyke at tage med i regnestykket. Den unge kvinde er knap nok i stand til at deltage i en almindelig samtale ... ville hun kunne mønstre beslutsomhed nok til at planlægge og udføre hele to mord? Selve tanken om den totalt initiativløse kvinde i rollen som voldsforbryder er faktisk virkelig langt ude.

Ida Funch, til gengæld, er en handlekraftig dame. Hun er nok, når alt kommer til alt, den lille gruppes bedste bud på en morder. Hun har også haft alle muligheder for at tømme pilleæsken den aften, hvor hun hentede den glemte taske i restauranten ... Bortset fra, tænker Anne-Maj, at vi jo ikke med sikkerhed kan vide, at det var min medicin, der blev brugt. Politiet fortæller mig det
næppe, når de får det præcise præparat at vide. Men hvis det var mine Dololer... Måske huggede Ida ikke de hvide kapsler for at bruge dem til at bedøve Lenette. Det kan jo også have været for at give dem til Anja, så hun kunne være smertefri længe nok til at hjælpe med mordene ... Det var da en idé: De to elskende kan have arbejdet sammen om mordene. Den ene som kløgtig, initiativrig primus motor, den anden med større fysisk overskud ... Det er da en tanke værd.

Skal Anne-Maj være helt ærlig, ville det passe hende udmærket, hvis det viser sig, at det er Ida, som står bag søstrene Andersens død. Den klæbende, logrende, påstået stressede Ida, der har vist sig at være illoyal til fingerspidserne og tydeligvis ikke regner resten af selskabet for noget, når det kommer til stykket... Kattevenlige Ida, der til hver en tid kan knibe en sentimental tåre for bagefter uden betænkning at udlevere sine såkaldte venner til politiet... Nedladende Ida, der utilsløret morer sig over, at Anne-Maj har gjort sig til grin blandt hotellets køkkenpersonale ...

Anne-Maj rejser sig. Hun vil have en drink i havestuen, før de skal spise. Det synes hun ærligt talt, hun har fortjent. Hun har gennemført over halvdelen af eftermiddagens træningsprogram, og hendes efterforskning går rigtig godt, hvis hun selv skal sige det. Politiet kan rende hende et vist sted. De får brug for hende til slut; vent og se. Hun samler den røde skuldertaske og krykkerne op. Da hun begiver sig ned mod kurbadets fællesområde, er den selvsikkerhed, som få timer forinden var sendt totalt til tælling, atter i top.

*
Både under middagen den aften og ved morgenbordet den følgende dag holder Anne-Maj skarpt øje med Ida og Anja. Hun noterer sig samtlige blikke, de to kvinder udveksler; hvert et lille signal i deres kropssprog fortolker hun for sig selv.

De virker mere end almindeligt glade for hinanden, så meget er indlysende for Anne-Maj, nu hvor hun ved, hvad hun skal kigge efter. Gad vide, hvorfor de har holdt deres forbindelse så grundigt skjult for de øvrige gæster. Er Ida virkelig så paranoid, at hun frygter, nogen kunne finde på at sladre til hendes mand - eller er grunden i virkeligheden, at hemmelighedskræmmeriet giver et ekstra krydderi til deres forhold?

Tytter og Finn har ikke lagt mærke til noget som helst, så meget er sikkert. Den første sidder og hier løs på en brækket negl, mens den anden studerer dagens Berlinger gennem et par halvmåneformede læsebriller.

”Min far henter mig klokken lidt i to,” siger Anja, ”så jeg er nødt til at tjekke ud, når vi har spist færdig.” Hun ser på Ida. ”Må jeg stille min bagage på dit værelse?”

”Ja da.” Ida ser på hende. ”Er det virkelig nødvendigt, at du tager hjem? Du er da ikke i fare her, så længe vi er sammen ...” Hun fanger Anne-Majs tænksomme blik og tilføjer hurtigt: ”Altså alle sammen, mener jeg.”

”Ja, Anja. Bliv dog. Vi passer jo på hinanden.” Finns evindelige omkvæd.

”Jeg kan ikke få far til at forstå, at jeg hellere vil blive her,” siger Anja. ”Han og Mor mener, det er for farligt for mig.”

”Det lyder, som om dine forældre overbeskytter dig lidt,” siger Tytter. ”Er du enebarn?”
”Næh.” Anja pirker til nogle kiwiskiver. ”Jeg har tre storebrødre ... De er næsten lige så pylrede som mine forældre.” Hun smiler blegt. "Altid så bange for, at deres lille Søs skal komme galt af sted.”

”Men vi er her jo.” Finn ser op fra avisen. ”Ikke sandt, de damer? Vi passer godt på hinanden, vi fem.” Og så fik han det lige sagt én gang til. Anne-Maj har den gamle rektor mistænkt for, at det er hans væsentligste bevæggrund for opholdet på kurbadet: at være sammen med nogen, kunne føle sig som en del af et fællesskab, hvor man kerer sig om hinandens velbefindende. Selve genoptræningen efter hans blodprop er naturligvis en god idé, men kunne vel strengt taget godt klares ambulant hos en fysioterapeut - for en brøkdel af, hvad opholdet her på stedet koster. Stakkels mand. Han er sikkert ensom efter konens død, tænker hun og beslutter sig for at vise ham lidt ekstra venlighed fremover.

”Jo,” siger Ida. ”Du har helt ret, Finn.” Hun vender sig mod veninden. ”Er det ikke det, jeg siger, Anja?”

”Vi er altså ikke hinandens barnepiger,” påpeger Tytter lidt stramt og lægger neglefilen ned i sin lille kuverttaske. Hun er på sjettedagen af sit kickstartforløb, men det virker, som om det eneste, hun for alvor har tabt, er humøret. Hvilket man ikke rigtig kan bebrejde hende, tænker Anne-Maj og skuler til det grålige fluidum, som udgør den arme kvindes morgenmad. Hun er sikker på, at Tytter ville blive et helt andet menneske, hvis hun fik noget ordentligt at leve af. Nogle rigtige grøntsager, som ikke er blendet i stumper og stykker, noget groft surbrød med en god brie, lidt røræg og bacon, en kop friskbrygget espresso i stedet for al den blegsottige urtete. Og hvis
Tytter helt droppede det totalt overflødige kalorietyranni, kunne hun også forkæle sig selv med en kanelsnegl eller en pandekage med tyktflydende sirup ...

Anne-Majs tænder løber i vand. Hun fortryder i den grad, at hun ikke fik tjeneren til også at tage noget sødt med fra buffeten. Anne-Maj får som den eneste sin morgenmad håndbåret hen til bordet, da enhver jo kan forstå, at man ikke kan bære rundt på en fyldt tallerken, når man er på krykker. Men måske er det godt det samme. Hvis Anne-Maj skal tabe sig, er det i hvert fald ikke pandekager, hun har brug for. Hun må nøjes med dette trøstesløse arrangement af slap røræg og understegt bacon. På tallerkenen ligger også en rundtenom rugbrød, der ifølge menukortet er hjemmebagt. Er det sandt, må det være et par dage eller fem siden, tænker Anne-Maj og skubber lidt til den smattede bagte tomat, som sammen med et par stegte champignoner udgør plattens vegetabilske islæt. Hun glæder sig fuldstændig hæmningsløst til at komme hjem, hvor hun selv kan kokkerere. Enhver tanke om at forbedre hotelkøkkenets standard har hun opgivet.

”Hvad skal I andre her i formiddag?” Det er Ida. Siden den lille uoverensstemmelse et døgn forinden har hun ihærdigt ladet, som om intet var hændt, selv om hun udmærket ved, at Anne-Maj stadig er såret over at være gjort til grin blandt både personale og medgæster. Det var selvfølgelig ikke Ida, men kokken, der som udgangspunkt havde ydmyget hende, men den skadefro måde, hvorpå Ida dagen forinden videreformidlede historien, er svær at tilgive. Hvis hun så bare ville sige undskyld, tænker Anne-Maj.

Hun og Finn skal efter morgenmaden som sædvanlig ned i fitnessrummet og gennemgå hvert sit genoptrænings-
program, Ida og Anja vil køre en tur ud på Ordrup Næs og gå en tur langs stranden, mens Tytter har besluttet sig for at læse en bog på terrassen. ”Det gælder om at nyde vejret, mens det er sådan her,” siger hun og rejser sig. ”Det er helt utroligt, at det kan blive ved.”

Finn folder Berlingske sammen og lægger den fra sig. ”Det er i dag, de skærpede restriktioner træder i kraft,” siger han konverserende med et lille klask mod avisens forside. ”Kun i hovedstadskommunerne, selvfølgelig. Herude på landet må vi stadig godt blive siddende i restauranten efter klokken toogtyve.”

Mænd forklarer kvinder ting, tænker Anne-Maj og gør sig umage for ikke at rulle med øjnene. Ting, vi allerede ved. Som om gruppens hunkønsvæsner er ude af stand til at huske, hvad de har hørt i nyhederne.

”Det er et spørgsmål om tid,” siger Tytter, der åbenbart ikke føler sig talt ned til. ”De forholdsregler bliver bredt ud til hele landet, bare vent. Også det der med at have masker på, når man ikke lige sidder og spiser.”

"Hvordan vil de administrere den regel på et hotel, hvor folk rent faktisk både bor og spiser?” Ida tømmer sin kaffekop. ”Vil de sende os i seng klokken ti?” Hun smiler skævt. "Kræve, at vi har masker på alle vegne? Når vi er på vores værelser? På verandaen?” Hun ler.

”Ja ja, grin du bare,” siger Tytter. "Jeg vil vædde på, vi i løbet af efteråret kommer til at gå med mundbind alle vegne. Ikke bare i offentlig transport som nu, men også i butikker, teatre, storcentre ... Det kan slet ikke undgås, hvis tallene bliver ved at stige.”

”På en måde er det vist meget godt, at Miah og ...” Anne-Maj har ikke tænkt sætningen til ende, før hun har
åbnet munden. Hun omformulerer hastigt: ”Hvor ville Miah og Lenette have hadet de nye regler. Indskrænkede åbningstider, mundbindspåbud ... Tænk, hvor mange besynderlige ideer de ville få. Om vaccinetvang og magtfuldkommenhed og Mette Frederiksen som diktator. Som om det er politikerne, man skal være sur på, og ikke virussen.”

”Det er jo svært,” siger Ida, ”at være sur på en sygdom, man ikke tror på eksistensen af.”

Anne-Maj ryster på hovedet.

”Det her er kun starten,” siger Tytter. ”Jeg vil godt vædde på, at reglerne strammes voldsomt, når anden bølge for alvor tager fat. Og der kommer også en ny lockdown. Bare vent.”

”Arh.” Finn ser utilpas ud. ”Det må vi da ikke håbe.” ”Du siger, ’når’ anden bølge kommer?” Anne-Maj ser tænksomt på Tytter. ”Ikke ’hvis’?”

”Den kommer. Den kommer helt sikkert. Det siger alle med forstand på det.” Tytter samler sin taske op fra nabostolen. "Bare vent,” siger hun igen, idet hun med et nik forlader bordet.

”Hun har sikkert ret,” mener Finn. "Desværre.” ”Enig. Det bliver ikke sjovt.” Anne-Maj følger den høje, ranke kvinde med blikket. Tytters spadseredragt er den flødekaramelfarvede fra forleden. Anne-Maj må lige i dette øjeblik moderere sin kategoriske holdning til beige og andre ikke-farver. De lyse naturnuancer klæder faktisk Tytter, hvor nødig Anne-Maj end vil indrømme det. Forklaringen ligger nok i den pensionerede tandlæges mørke hår og øjenbryn - og hendes aldeles fedtfri legeme. Har man den mindste smule deller, afslører en
lys klædedragt dem omgående, hvor en mørk ville sløre dem. Endnu en gang tænker Anne-Maj, at Tytters såkaldte livsstilsændring virker helt ubegrundet. Gad vide, spekulerer hun, om der i virkeligheden er en anden grund til, at Tytter tilbringer et par uger her på kurbadet. En mere lyssky grund? Eller ... begynder jeg at se spøgelser? Mistænke alle omkring mig?

”Skal vi?” Finn bryder ind i hendes tanker. Han står høfligt og venter. Han holder hendes krykkestokke, som han betænksomt har samlet op fra gulvet.

”Arh, gå du bare i forvejen, Finn.” Anne-Maj smiler til ham. ”Jeg skal lige hen på værelset efter et par ting ... Vi ses dernede.” Hun tager imod stokkene. ”1 torturkammeret,” tilføjer hun med en grimasse.

Han ler. Bliver stående et øjeblik, til han er sikker på, at hun holder balancen, og går så.

Anne-Maj vandrer langsomt ud mod foyeren. Hendes knæ gør stadig ondt, selvfølgelig - mirakler er hun helt holdt op med at tro på - men det er faktisk, som om det er blevet en smule lettere at bevæge sig rundt. Hun håber, det er rigtigt; at helingen er i gang. Det er slet ikke sandt, at hun skal hente noget på værelset. Hun trænger bare til at være alene, lade tankerne flyde frit. Desuden er det dejligt at kunne humpe af sted i sit eget tempo uden at føle, at man forsinker nogen.

Da hun passerer et af vinduerne ud mod parkeringspladsen, ser hun en lille, rød Peugeot bakke langsomt og præcist ind i en af båsene, og sekunder efter stiger Kim Kellerup ud. Han får øje på Anne-Maj gennem vinduet, lyser op i et smil og prikker sigende på sit armbåndsur.
Hun smiler tilbage, nikker overdrevent. Ja ja, hun er på vej. Han låser bilen med et klik på fjernbetjeningen, før han skridter ned mod spa-afdelingens personaleindgang. Et eller andet rører sig i Anne-Majs baghoved, men hvad det er, kan hun ikke få greb om. Det er sådan, hendes hjerne er i disse dage: som om tankerne, ideerne, associationerne myldrer rundt som glatte, friskfangede ål i en spand. Hun kan se dem, hun kan stikke hånden ned iblandt dem, hun kan i glimt genkende en strukturforskel, en skarp finne, et næsten umærkeligt skift i temperaturen fra det ene individ til det næste - for så lige så hurtigt at få fornemmelsen spoleret af den næste ål, der glider ind mellem hendes fingre. Hun skutter sig ved tanken. Ål er en af de få fødevarer, hun kategorisk nægter at tilberede.

Hun vender sig, klar til at tilbagelægge resten af afstanden til spa-afdelingen og er millimeter fra at støde ind i en kvinde, som går i den modsatte retning, hen mod udgangsdøren.

”Hov,” siger Anne-Maj. "Undskyld.”

Kvinden ser på hende. Hun er vel i halvtredserne eller deromkring; lille, spinkel, lidt sammensunken som efter et langt livs ensformigt, fysisk arbejde, og hun er iklædt poset joggingtøj i en tarvelig supermarkedskvalitet. Det tynde, gråligt-matte hår ser ud, som om det ikke har været vasket i dagevis. ”Det gør ikke ... ikke noget ...” Bag stærke, langsynede briller fyldes et par lyse, let udstående øjne med tårer, og netop som de begynder at trille ned over hendes kinder, går det op for Anne-Maj, hvem hun er. Ligheden med Lenette er næsten uhyggelig.
Torsdag den 17. september

”Undskyld,” siger Anne-Maj igen. ”Du må være Miah og Lenettes mor, ikke?” Den fremmede kvinde nikker. De står for tæt på hinanden, og ingen af dem har mundbind på. Instinktivt bekæmper Anne-Maj sin impuls til at rykke et skridt bagud. Det kan så nemt virke stødende, og den anden kvinde ser sårbar ud. "Kondolerer.” Det sært gammeldags, opstyltede udtryk er det eneste brugbare i denne situation. I hvert fald over for nogen, man ikke kender. Og måske er netop døden en glimrende grund til at være lidt formel. ”Det må være frygteligt for dig.” "Kendte du mine piger?” Kvinden har fisket et papirlommetørklæde op fra vindjakkens lomme og dupper nu øjenkrogene.

”Ja.” Anne-Maj tøver et øjeblik, men kaster sig så ud i det: ”Det var mig, der fandt Miah.”

”Åh.” Kvindens øjne løber igen over.

"Jeg forsøgte at genoplive hende, men ...” Anne-Maj trækker på skuldrene og kaster et blik ned mod krykkerne. "Det er ikke så meget, jeg kan for tiden.”

”Du er Anne-Maj Mortensen, ikke?”
Jo?

”Ja, politiet sagde, det var dig, der ... Du er jo sådan lidt berømt. Jeg læste om dig sidste år, da du ... Ja, da du også fandt en, der var ...” Hun rækker højre hånd frem. ”Måske kan du også opklare den her sag?”

Det lykkes Anne-Maj at gengælde håndtrykket i en lidt kejtet bevægelse, mens hun holder krykken godt fast med overarmen. Det første, dumdristige håndtryk siden marts. ”Må jeg ikke byde på en kop kaffe?” spørger hun. ”Du trænger vist til at sidde ned.”

Kvinden nikker. Hun vakler en smule, da de sætter kurs mod havestuen. Havde Anne-Maj haft en arm fri, og havde det ikke været coronatider, ville hun have holdt om den anden; hun ser afgjort ud til at have behov for kropskontakt. Men nej. De tager plads ved et hjørnebord, og Anne-Maj skynder sig at spritte hænderne af og rækker pumpeflasken til sin ledsager, som bare ryster på hovedet. ”Min hud bliver så tør,” siger hun.

Den unge, venlige Katrine dukker op og spørger, om de vil have noget. Anne-Maj gengælder ikke hendes smil. Ikke om hun vil være imødekommende over for en, der har videregivet ondskabsfuld sladder og været medvirkende til at ydmyge hende.

Da Anne-Maj har bestilt en stempelkande kaffe, oplader Miah og Lenettes mor sin røst: ”Og en Brøndum, tak.” Lenette havde åbenbart ikke haft sin glæde for en lille skarp fra fremmede.

”Jeg hedder Sussi,” siger kvinden så. ”Sussi Andersen.” Hun pudser næse og krøller papirservietten sammen. ”Tak, fordi du gider snakke.”
"Selvfølgelig gør jeg det,” siger Anne-Maj, inderst inde i tvivl om, hvorvidt hun gør det her for den andens skyld, for at tilfredsstille sin egen nysgerrighed og forfængelighed - eller for at slippe for Kim Kellerup og hans modbydelige øvelser. En blanding, indser hun, måske mere af de to sidste muligheder end den første, hvis hun nu skal være hudløst ærlig. ”Jeg kan slet ikke forestille mig, hvor svært det må være for dig, det her.”

Et nyt grådanfald tages i opløbet, da Katrine dukker op med serveringen. Sussi hælder rutineret sin snaps ned i kaffen, rører et par sukkerknalder ud i koppen og skyller blandingen ned, allerede før tjeneren er blevet færdig med at rette an. Katrine stirrer fascineret. Elun er nok for ung til at vide, hvad en kaffepunch er, tænker Anne-Maj. ”Vil du have en til?” spørger hun. ”Til det andet ben?” ”Ja tak.” Sussi nikker til Katrine, der skynder sig ud for at hente den. ”Tak,” gentager hun.

”Det tager lige toppen af nerverne, ikke?” Anne-Maj smiler til hende. ”Bare lige et par genstande, det er nok. Det er i hvert fald min erfaring.”

Sussi rynker brynene. ”Jeg er ikke i bil, hvis det er det, du tror.”

”Jeg tror ikke noget.”

”Jeg tog en taxi hertil, min nabo i Tuse er vognmand og tilbød at køre. Han kommer og henter mig om ...” hun tjekker sit armbåndsur, ”... om ikke så lang tid. Jeg havde ikke lyst til selv at køre, når nu ... Når nu de begge to er ...” Flere tårer.

"Hvorfor er du her? Skal du tale med politiet? Kunne de ikke være kommet hjem til dig?”
”Det har de skam også været. To gange. Jeg er her ikke for at snakke med politiet... Jeg har slet ikke talt med dem i dag ... Jeg ved ikke engang, om de er her ...” Hun ser på Anne-Maj. ”Jeg havde bare brug for at se det... Altså, se det sted, hvor de var ... her til sidst, ikke? De var jo så glade for at være på Høve Kurbad, så stolte. Her er jo så ...” Sussi kaster et blik rundt i de smagfulde omgivelser. ”Miah og Lenette var slet ikke vant til al den luksus.” ”De sagde noget om, at de havde vundet opholdet.” Katrine er kommet tilbage med endnu en snaps. Sussi gentager proceduren med at hælde den i kaffen og spæde op med sukker, men denne gang tager hun kun et lille nip i stedet for at drikke det hele på én gang. Katrine ser helt skuffet ud.

”Det var så heldigt,” siger Sussi, da de atter er blevet alene, ”at Lenette vandt, mener jeg. Det var sgu første gang, den pige var heldig i hele sit liv.”

”Hvad mener du?”

”Ja, den stodder, hun boede sammen med, han skred jo, da drengen var helt lille. Ham var hun godt nok ikke heldig med ... Lenette havde i det hele taget ikke meget succes hos mændene. Måske var det derfor, hun faldt for den idiot. Hun syntes vel, han var bedre end ingenting, selv om han virkelig ikke var sød ved hende.” Sussi sidder lidt og piller ved dugen. ”Lenette kunne heller ikke holde på et job. Fløj fra det ene til det andet, blev fyret eller sagde op i ét væk. Der var altid noget i vejen. Der faldt først ro på hende, da hun fik Nikko og fandt på det der med at være dagplejemor. Også selv om hun måtte klare det helt alene ... Altså, hun havde jo mig, men du ved ...” Sussi drikker endnu en lille slurk af sin kaffepunch og
tørrer mundvigene med den efterhånden noget nussede papirserviet. "Det er jo ikke det samme, vel?”

”Nej,” medgiver Anne-Maj. ”Jeg var selv alene med min datter fra starten. Min mand faldt for en ældre model, da jeg var højgravid.” Hun forsøger sig med det selvironiske smil, hvormed hun altid ledsager dette udsagn, men Sussi ænser det ikke.

”Nå, men så kender du det jo,” siger hun bare, nærmest oplivet. ”Det gør jeg også. Både Miahs og Lenettes fædre skred, da pigerne var helt små.”

Anne-Maj nikker. Ingen grund til at remse forskellene op, når det nu tydeligvis trøster Lenettes mor, at både hun og hendes datter havde haft en del til fælles med denne nydelige dame, som tydeligvis har råd til at opholde sig på Høve Kurbad for egen regning. At Anne-Maj har en uddannelse, at hun hele sit liv har haft gode, faste jobs, at hendes egen 'stodder’ måske nok viste sig at være en vatnisse, men da i hvert fald havde været godt selskab, så længe det varede ... Alt det behøver Sussi jo ikke vide.

"Og Miah?” siger Anne-Maj. "Havde hun lidt mere held med det hele?”

"Det kan man godt sige. Hun havde udseendet med sig, den pige.” Sussi ser ud, som om hun atter er ved at briste i gråd, men trækker så vejret dybt ind og får styr på sig selv. "Der var i hvert fald ingen mænd, der skred fra hende.” Hun tager brillerne af, ånder på glassene og pudser dem overfladisk med kanten af blusen. "Tværtimod, vil jeg sige. Den fyr, hun slog op med her i foråret, han blev virkelig, virkelig ked af det.”

"Det kan jeg da godt forstå,” siger Anne-Maj høfligt.
"Mange gange var jeg bange for, at Lenette skulle blive såret, når hendes lillesøster bare nedlagde den ene efter den anden - endda uden at gøre sig særlig meget umage.”

"Gjorde hun så det? Blev Lenette lidt jaloux en gang imellem?”

"Måske.” Sussi drikker det sidste af sin kaffepunch og skubber så koppen fra sig. "Måske en lille smule. Men Miah var god til at tage hensyn til hende, sørge for, at hun ikke følte sig ensom. Tog hende med til fester og den slags.”

”Det var da sødt af hende.” Anne-Maj begynder at sidde lidt uroligt; tiden er i den grad løbet fra hende. Bare Kim Kellerup ikke ligefrem kommer op og henter hende ned i torturkælderen. Det ville være så ydmygende, tænker hun og skotter i retning af foyeren.

"Selv om Miah holdt ham den nye meget hemmelig, insisterede hun på, at Lenette skulle møde ham, når de kom hertil.”

”Den nye? Hvem?”

"Så du ham?” spørger hun og ser Anne-Maj i øjnene. "Den nye? Filejsen? Han skulle komme her og være sammen med hende.”

"Øh ..." Anne-Maj har ingen anelse om, hvad konen taler om.

"Miahs fyr.”

"En fyr? Her? Det er helt nyt for mig,” siger Anne-Maj, hvis hjerne straks begynder at snurre med alle de nye muligheder, denne oplysning åbner for. "Jeg tror altså ikke, der var en mand sammen med Miah, Sussi.”

"Jo jo,” insisterer Sussi, hvis kinder har fået farve af de to genstande. "Der var ingen, som måtte vide, hvem
han var; jeg tror, Miah var bange for, at hendes eks skulle give ham en omgang, hvis han fandt ud af det. Han er en voldelig skiderik. Eksen, altså.” Sussi åbner sin taske og fremdrager et cigaretetui i slidt, gyldent læder. ”Men altså, nu var hun klar til at lade fyren og Lenette møde hinanden, sagde hun.”

”Og du tror, de skulle mødes her?”

”Hun sagde i hvert fald, at hvis han fik tid til at dukke op, så ville han gerne hilse på Lenette. Det havde han lovet.” ”Du ved slet ikke noget om ham?”

Sussi ryster på hovedet. ”Jeg har ingen anelse om, hvem han er.” Hun ser igen på sit ur og rejser sig. ”Jeg tror hellere, jeg må gå ud og vente på min vogn. Han vil ikke have en krone for turen, vognmanden,” tilføjer hun. ”Det er en nabotjeneste, siger han.” Hun ryster en smøg ud fra cigaretetuiet og holder den klar. Hendes bevæggrund for at ville tilbringe ventetiden udendørs kunne ikke være mere tydelig. ”Llot.”

”Det synes jeg også. Han er en god mand.” Hun ser på Anne-Maj. ”Han er altså gift og alting. Det er ikke noget med ... noget.”

Anne-Maj ryster på hovedet. Der er end ikke faldet hende ind, at nogen kunne have skumle bagtanker med at fragte denne slidte, usoignerede kvinde rundt i området. "Hvor er Nikko egentlig?” spørger hun, da hun er kommet på benene. ”Det var dig, der passede ham, mens Miah og Lenette var på det her weekendophold, ikke? Er han i skole nu?”

Sussis øjne bliver atter blanke. ”Han ...” Hun ryster på hovedet, blinker tårerne væk. ”Hans far har hentet ham. Den stodder.”
”Men jeg troede ...”

”Ja, det troede jeg også. Han har sgu aldrig interesseret sig for den dreng før. Ikke engang en fødselsdagsgave kunne han ryste op med. Men nu ... Uha, hvor skal han vise os alle sammen, at Nikko tilhører ham nu.” Hendes stemme knækker. ”Men ... Ja, han får ham sgu ikke uden kamp. Og hvis retten holder med ham, så vil jeg i hvert fald have en samværsordning. Det kan jeg godt sige dig.”

De følges ud i foyeren. Anne-Maj ser efter Sussi gennem glasdøren. Umiddelbart efter at være kommet ud i det fri tænder hun den cigaret, hun de seneste minutter har holdt klar i hånden sammen med lighteren. Anne-Maj kan godt huske, hvordan det er at få tilfredsstillet sin nikotinhunger, hvordan hele kroppen Ender tilbage til en harmonisk tilstand, så snart giftstoffet suges ned i lungerne, og den første røgsky lettet pustes ud. Hvordan det er at blive kemisk tilfredsstillet i hver en celle. Intet andet lovligt stof kan gøre det, måske lige bortset fra sukker. Et øjeblik savner hun rygningen, så det gør ondt. Så slår hun det ud af hovedet. Glæden ved og stoltheden over at have været røgfri i fire et halvt år er heldigvis stærkere end disse lynglimt af trang.

Anne-Maj tager elevatoren ned og humper hen ad gangen. Hun behøver ikke længere skubbe fitnesslokalets dør op med krykkens gummispids, men kan lade stokken i den gode side hvile i armhulen og i stedet bruge hånden. Fremskridt, fru Mortensen, tæl dine fremskridt.

For en gangs skyld er hendes samvittighed helt ren: Både i aftes og her til morgen har hun gennemført sine øvelser - eller i hvert fald de fleste af dem - så hun helt uden at krydse fingre bag ryggen kan sige til Kim, at hun
har været artig. Som svar løfter han smilende et velformet, mørkt øjenbryn, sætter antallet af benløft og baglæns spark op - og øger modstanden på motionscyklen. Anne-Maj har lyst til at kvæle ham.

Mens hun arbejder sig igennem de dræbende kedelige stol-øvelser - ben op, ben ned, ben op, ben ned - står Kim og drøfter den videre genoptræning med Finn. Anne-Maj skotter til hans ryg, de nøgne, muskuløse arme, det tætte hår, som er fugtigt af sved langs hårgrænsen ... Kan det være Kim, der var Miahs hemmelige kæreste? Han er helt klart flot nok til at kunne score en kvinde, som var køn og efter sin mors udsagn temmelig omsværmet. På den anden side ... hvorfor i alverden skulle et forhold mellem de to ligeværdige, voksne singler skjules? Kim er både stærk og veltrænet; ikke en, der er let for en nok så jaloux ekskæreste at 'give en ordentlig omgang’, som Sussi havde udtrykt det. Hemmelighedskræmmeriet virker lidt sært.

I tankerne gennemgår Anne-Maj de øvrige mandspersoner, hun har bemærket på hotellet. Ingen muligheder blandt gæsterne, tænker hun, medmindre man medregner pensionisten Finn og den mandlige halvdel af det unge par i poolen. Og det behøver man næppe. Resten af kurgæsterne er og var kvinder. Men hvad så med personalet? Den kæmpestore kok? Ah, det ville passe Anne-Maj godt, hvis det viser sig at være ham, der må krybe til korset og tilstå over for konen derhjemme, at han har ligget i med Miah.

Kim vender sig, ser på hende, og Anne-Maj opdager i det samme, at hun sidder helt stille. Den intense tankevirksomhed har simpelthen jaget alt initiativ ud af hendes muskler. ”Ja ja ja,” siger hun irriteret og rejser sig. Hun
hinker på det raske ben over til barren og påbegynder sin serie af spark og benløft. Kim vender sig atter mod Finn.

Anne-Majs overvejelser fortsætter, mens hun forsøger at ignorere smerterne. Hvem kunne ellers være en mulighed? Ungtjeneren Bjørn skænker hun ikke mange overvejelser, han må være tolv-femten år yngre end Miah og langt under hendes niveau - i hvert fald indtil han forhåbentlig en dag har vokset sig kønnere og fået lidt kød på de lange lemmer. Men Heine Fuglsang? Anne-Maj standser atter midt i en bevægelse uden at opdage det. Kurbadets usympatiske direktør er aldersmæssigt passende. Han er vel også, tænker hun lidt modstræbende, med sin veltrænede krop og sine regelmæssige træk attraktiv for visse typer kvinder.

Arh, tænker hun og genoptager de forhadte baglæns spark, han er måske tiltrækkende for en kvinde som Miah, men ville hun være af interesse for ham? Ville en udtalt snob, der kun fedter for de rigeste af sine gæster, overhovedet ofre opmærksomhed på en arbejdsløs, overtatoveret kvinde fra socialgruppe fire? Næppe. Desuden var hun ryger. Anne-Maj gætter på, at det ville diskvalificere Miah fra både Heines og Kims univers. Supersportstrænede mænd af deres type bryder sig ikke om normale, uperfekte kvinder med deller og kønsbehåring og rygerånde. Eller ... Det formoder hun da ikke, de gør. Anne-Maj har, hvis sandheden skal frem, aldrig kendt repræsentanter fra det sportstrænede segment så godt, at hun har kunnet spørge dem om det.
Fredag den 18. september

"Receptionen, godmorgen. Hvad kan jeg hjælpe med?” Lone Jels’ stemme er fortravlet. "Vrøvl med nøglekortet igen?”

"Nej.” Anne-Maj trækker natbordets cremefarvede fastnettelefon tættere på. "Jeg ville høre, om jeg kan få morgenmaden serveret på værelset?”

"Naturligvis.” Receptionisten tøver et øjeblik. "De må nok have lidt tålmodighed, fru Mortensen. Der er meget travlt i køkkenet lige nu."

"Helt okay,” siger Anne-Maj. "Det haster ikke."

Hun ved godt, det koster ekstra at få roomservice; en unødvendig luksus, medmindre det er tvingende nødvendigt. Men er det måske ikke det? Sådan som hun har det her til morgen, magter hun ikke at sidde og spise morgenmad med de andre, der efterhånden går hende voldsomt på nerverne. Tytter, der bliver mere og mere rethaverisk og irritabel; Finn, der tøfler rundt med sine modfaldne bomuldssokker og bare knæ; Ida, der efter Anjas afsked dagen forinden er blevet endnu mere slesk og indladende over for især Anne-Maj. Alle tre har hun
fået nok af; hun fortryder, at hun har indgået en slags venskab med dem, ja, at de ligefrem har etableret et efterforskningsteam sammen. Hvad tænkte hun dog på?

Anne-Maj sluger et par Dololer og går i bad. Netop som hun er færdig med at tage tøj på, banker det på døren: Katrine med morgenmadsbakken.

”Tak,” siger Anne-Maj uden at møde tjenerens blik. ”Bare sæt den der.” Hun peger på værelsets lille skrivebord, som hun har ryddet til lejligheden, og Katrine sætter anretningen fra sig.

”Er der ellers andet, jeg kan hjælpe med, Anne-Maj?” Den unge kvinde bliver stående i døråbningen. ”Du skal bare sige til, hvis jeg skal cykle til Asnæs og gå på apoteket for dig eller ...”

”Nej tak,” skærer Anne-Maj hende af. ”Hvis jeg får brug for noget, kan min datter hente det.”

Katrine ser forvirret ud, da hun tøvende trækker døren i bag sig. Lyden af hendes hæle mod det ludbehandlede gulv i hotelgangen er væk få sekunder senere. Hun er virkelig sød og hjælpsom, tænker Anne-Maj, og hun gør sig sådan umage. Men jeg kan simpelthen ikke tilgive hende. Ikke lige med det samme, i hvert fald. Én ting er, hvad personalet går og sladrer om indbyrdes, men fnisende at videreformidle kokkens ondskabsfulde påfund til gæsterne ... Nej. Bare nej.

Anne-Maj tager metallåget af morgenmadsbakken og sukker. Samme kedelige røræg, samme blege bacon, en vifte af kiwiskiver - det ligner et af Hjemmets opskriftskort anno nitten seksoghalvfjerds. Der mangler bare en sammenrullet sild og et par fyldte oliven. Om to uger, tænker hun og hælder kaffe op fra stempelkanden. Om to uger
står jeg i mit eget køkken og laver min egen mad. Måske endda før, hvis jeg nu virkelig tager mig sammen og gør, som Kim anbefaler: træner endnu hårdere, endnu oftere. Anne-Maj beslutter sig for at spørge fysioterapeuten, om hun så småt må begynde at træne på trapper. Jo før hun behersker turen mellem etagerne, desto tidligere kan hun vende hjem til Lindealle.

Som tænkt, så gjort. Efter morgenmaden bider Anne-Maj tænderne sammen og gennemfører hele genoptræningsprogrammet næsten uden pauser. Bagefter er hun så udmattet, at hun er nødt til at sætte sig i sengen, lænet op ad det polstrede hovedgærde og med benene hvilende oppe i den uredte seng. Anne-Maj klikker sig ind på e-bogsikonet og giver af ren og skær kedsomhed den islandske krimi endnu en chance. Hun er ved at nå til slutningen, og der er blæst og klipper og mørke og uhygge for alle pengene. Det burde være spændende. Hvorfor i alverden har jeg så så svært ved at samle mig om den? Hvordan kan selv de sidste, hæsblæsende kapitler i en god krimi forekomme mig så ligegyldige? Anne-Maj plejer at sluge bøger i store mundfulde, og da især krimier, men siden fundet af Miahs lig er det, som om virkelighedens brutalitet har suget alt det tiltrækkende ud af fiktionens.

Efter et kvarter opgiver Anne-Maj helt og går i stedet på Facebook. Hun logger ud fra sin egen profil, finder sedlen med den fiktive Holly Poulsens adgangsoplysninger og logger ind igen. Og pling! er verden forandret. Anne-Maj har aldrig før prøvet at være på Facebook som andre end sig selv, og det er som at træde ind i et skræmmende parallelunivers. Hendes egen nyhedsstrøm er fyldt med hyggelige opslag om haver og hunde, der er
boganmeldelser og madopskrifter; det hele blandet op med indlæg fra lokalgruppen om unge mennesker, der larmer efter klokken toogtyve i Algade, samt almindelig brok over nogle fliser, der ligger skævt på Isefjordsvej, og som borgmesteren naturligvis omgående må rykke ud og få rettet op på. Plus, naturligvis, diverse dagligdags opslag fra hendes egne venner og bekendte rundtomkring i landet: deres børnebørn, som de kun ser på afstand på grund af coronaen, deres katte og campingvogne og køkkenhaver og stauder og fødselsdagsboller og aftensmad. Alt sammen velkendt og sært beroligende, selv brokkerierne i Nykø-bing-gruppen giver Anne-Maj en form for tryghed. Det er hendes liv, hendes verden, her, hun hører til.

Den såkaldte Holly Poulsens virkelighed, derimod ... Hold da op! Anne-Maj kan sagtens forstå opslagene fra gruppen med franske bulldogs, selv om det aldrig bliver hendes yndlingsrace, og hun kan da også godt kapere de mange fotos af tatoveringer - nogle af dem er faktisk ret flotte. Crossfittræningsfiffene lader hende ganske kold. Men ellers ... Hun får helt åndenød over alt det had, der flyder som lava ned over Hollys nyhedsside. Holly er medlem af en del forskellige grupper - flere end i går, kan Anne-Maj se. Hendes ansøgninger er åbenbart blevet godkendt nogle steder i det seneste døgn. Fælles for virkelig mange af dem er et hvidglødende, omend temmelig alternativt stavet had.

Had til statsministeren, had til naturvidenskaben og det, gruppernes medlemmer kalder mainstreammedier, had til dem, der forsøger at bekæmpe pandemien. Had til alle med en lang uddannelse, suppleret med videoer skabt af de ganske få kontroversielle og konfliktsøgende
læger, som går imod de fleste af deres kolleger. Her er mærkelige teorier om, at dronning Margrethe er taget som gidsel af regeringen, her er udtalt foragt for Sundhedsstyrelsen og Statens Serum Institut, her er vrede over, at det er medicinalfirmaernes højtspecialiserede farmakologer, der arbejder på at udvikle vaccinen - hvem der ellers skulle gøre det, er der ingen bud på ... måske fru Jensen ude i bryggerset? Alle i grupperne er enige om, at mavefornemmelser, løse rygter og hjemmelavede YouTube-videoer bør veje tungere end alle mulige elitære eksperters meninger.

Én ting er selve opslagene, tænker Anne-Maj. De får såmænd være; det kan jo aldrig være andet end okay, at der findes mennesker, som forholder sig skeptisk til politikernes gøren og laden inden for ethvert emneområde. Der er jo ytringsfrihed, og der er heldigvis ingen lovgivning mod at have kritisk sans. Meget, meget værre er kommentartrådene: Opfordringer til demonstrationer og 'larm i gaden’, forslag til, hvis hoveder der skal rulle, og i hvilken rækkefølge, nedgørende øgenavne til alle øvrighedspersoner, slet skjult kvindehad rettet mod statsministeren, racistisk og religiøst vrøvl taget direkte fra den ekstreme amerikanske højrefløj, vilde konspirationsteorier og nedladende indlæg om det flertal i befolkningen, som rent faktisk følger reglerne og tror på myndighederne. De er, kan man forstå, en flok lemminger og får og korrupte idioter. De er sikkert socialdemokrater eller betalt af big pharma - hvilken af delene der er værst, varierer lidt - og nogen burde ruske hele samfundet igennem, indtil alle er vågnet op. Vågn op. De ord går hele tiden igen. Vågn op!
Vågn op? Anne-Maj ser op fra skærmen. Som Jehovas Vidner, der går fra dør til dør for at få alle til at forstå, det snart er dommedag. Trossamfundet, som mener sig i besiddelse af nøglen til den eneste frelse, er på dette punkt helt på linje med de frådende coronabenægtere og vaccinehadere. Disse Facebook-gruppers medlemmer er overbeviste om, at de kan redde verden fra undergang, og at den ville blive et bedre sted, hvis det er de dårligst uddannede, de mest kværulantiske, de mindst fællesskabsorienterede, der får magten. De mennesker er farlige, tænker Anne-Maj med en gysen. Deres had er farligt. Ikke bare i pandemisammenhæng.

Hun har kvalme, da hun fortsætter sin research. Tænk, at hendes unge, uskyldige barnebarn sidder og læser alt det her hysteriske slam. Det er lige før, at smitten med had er mere farlig for verden end smitten med coronavi-rus, og Anne-Maj beder til, at Didi ikke får giften ind i blodbanerne.

Hun klikker sig ind i nogle af de grupper, Holly er medlem af; forsøger at fokusere på medlemslisterne. Hvis hun kan genkende nogle navne der, nogle af de andre gæster, nogle fra personalet ... Det er håbløst, opdager hun hurtigt. Hun løber sur i de lange lister og ved ikke helt, hvordan man søger systematisk. Miah støder hun på i et par kommentartråde. Hun er lige så forbitret som sin søster, men tydeligvis ikke helt så aktiv.

Begge søstre står som medlemmer af en meget højtråbende antivaccinationsgruppe. Den er imod alle vacciner: forebyggelse af kighoste, difteri, kopper og polio, af mæslinger, røde hunde og fåresyge - alle de sygdomme, som før i tiden kostede uhyggelige mængder menneskeliv
eller gav svære senfølger, men som i dag er holdt på et yderst beskedent niveau eller er så godt som udryddet i lande som Danmark. I flere opslag oplyser mødre - for ja, det er primært kvinder, der er medlemmer - at deres børn har fået en af børnesygdommene, for eksempel røde hunde, og de andre medlemmer inviteres så til at komme på besøg med deres afkom, så de også kan blive smittet og danne naturlige antistoffer. I de senere år, altså før coronavaccinedebatten begyndte at rulle, har det store hadeobjekt blandt disse kvinder primært været HPV-vac-cinen, som forebygger kræft hos unge kvinder og mænd, men også de nye, forebyggende stik mod den farligste type meningitis samt influenza og pneumokok-lungebe-tændelse fordømmes på det hånligste.

Det er sjovt, tænker Anne-Maj og læner sig tilbage, hvordan folk kan nå frem til, at det er netop præparater, som sprøjtes ind gennem huden, der er skadelige. Der er i hele gruppen ikke én kritisk lyd om andre typer medicin. Siger gruppemedlemmerne mon ja tak til penicillinkure, hovedpinepiller og hostesaft, eller kurerer de alle slags sygdomme med urtete og varme omslag? Skelner de mellem ingredienserne i oral og injiceret medicin? Har de fuldt overblik over virkninger og bivirkninger af diverse antibiotikakure - eller af healende urteafkog, for den sags skyld? Vil de hellere vaccineres ved fuldmåne med et ekstrakt af lægeurter, eller handler det hele i virkeligheden bare om angst for nåle?

Hun finder ingen andre genkendelige personer på medlemslisten end Miah og Lenette. Ikke at det betyder noget som helst. Mange af de andre medlemmer optræder under selvopfundne navne som Lotus Livsvilje,
Heksemutter Månestråle eller Miss Mizchellina. Andre har med garanti konstrueret lige så falske profiler som Holly Poulsens. Mennesker med ekstreme synspunkter er åbenbart ikke altid glade for at fægte med åben pande. Der kan sagtens være en eller flere fra kredsen af involverede i dobbeltdrabet, som er medlem af en af disse grupper, tænker Anne-Maj. Men om det betyder noget som helst, er svært at vide.

Før hun lader Holly-figuren logge ud, går hun ind på Miahs profil. Der står ikke en lyd om, at hun skulle have en kæreste, og der er heller ingen opslag, som peger i den retning, men på en selfie smiler Lenette og Miah til kameraet med et tændt juletræ i baggrunden. På Lenettes arm sidder en dreng i børnehavealderen. Det må være Nikko, tænker Anne-Maj og forstørrer billedet. Han har sin mors og mormors lidt udstående, vandblå øjne og et charmerende smil. Håret er ultrakort i siderne og lidt længere øverst på issen, og han er iført hvid skjorte og en lillebitte, rød butterfly.

Anne-Maj føler næsten bogstaveligt et stik i hjertet. Lille mand. Uden sin mor, uden sin mormor, i et nyt hjem med en far, han kun kender ganske lidt - i hvert fald hvis man skal tro Sussi Andersen. Gad vide, om faren har en ny familie; en ny kone, som nu skal tage sig sammen og forsøge at rumme Nikko lige så godt som de småbørn, hun måske har i forvejen.

En tanke slår ned i Anne-Maj: Den lille dreng er helt sikkert ikke vaccineret mod noget som helst. Måske bliver han det nu, hvor det ikke længere er Lenette, der bestemmer; eller måske har han allerede fået nogle af sygdommene i en af de organiserede smittekæder.
Nogen banker på døren, og Anne-Maj farer sammen. Hun har virkelig været langt væk. ”Ja?” siger hun.

Stuepigen åbner forsigtigt. ”Det passer måske ikke så godt nu?” siger hun. Hun har en kraftig accent, men den er svær at placere. Måske østeuropæisk? ”Jeg ville bare ...” Hun kaster et blik rundt i værelset, fra den sammenkrøllede dyne i fodenden til morgenmadsbakken med brugt service.

”Åh,” siger Anne-Maj og sætter sig op. "Selvfølgelig. Nu skal jeg gå, så du får arbejdsro.”

Stuepigen er en spinkelt bygget, cirka fyrreårig kvinde med trætte øjne. Men hun er venligheden selv og har kræfter nok, kan Anne-Maj mærke, da hun får hjælp med krykker og skuldertaske.

Anne-Maj bevæger sig ud i foyeren. Det er tæt på frokosttid, og hun kan gennem glasdøren til restauranten se, at den lille gruppe aflangtidsgæster allerede har taget plads ved det runde vinduesbord. Anne-Maj gider dem stadig ikke. Hun sætter sig i en sofa i foyeren, mens hun venter på, at de andre skal få spist færdig og gå hver til sit.

En eller anden har efterladt dagens udgave af Ekstra Bladet på sofabordet. Dobbeltmordet på de to søstre regnes åbenbart ikke længere til de store nyheder, så det er rykket længere ind i avisen, mens avisens forside er plastret til med gætterier om den tidligere integrationsministers fremtid i sit parti og historien om en ung kvinde, der har arvet et seximperium - hvad det så end er. Anne-Maj føler ingen trang til at beskæftige sig med nogen af delene, men bladrer med det samme frem til den halve side, Miahs og Lenettes død i dag er blevet tildelt. Det er mest en opsummering, opdager hun. Ikke en eneste detalje, hun
ikke kender i forvejen - bortset fra artiklens allersidste linjer, der lokker med, at Helle Wiig i morgendagens avis har et stort interview med ofrenes sørgende mor.

Åh dog, tænker Anne-Maj og folder avisen sammen. Gad vide, hvordan Sussi klarer den lidt for smarte reporter. Hun håber virkelig ikke, at Nikkos mormor slår skår i noget, der bliver svært at klinke. Hun skal for eksempel nok ikke citeres for konsekvent at anvende ordet 'stodder’ om sin tidligere svigersøn, hvis hun ikke vil risikere alvorlige problemer med at få lov at holde kontakten med den lille dreng.

Anne-Maj tænker efter. Havde interviewet været i kassen i går, var det helt sikkert blevet fyret af i dagens avis. Så Helle Wiig har allerede ved deadline haft en aftale, avisen kan reklamere med - men ikke en færdig artikel. Ergo må det være i dag, Helle taler med de to døde kvinders mor. Nogen bør advare Sussi Andersen.
”Nå, her sidder du?” Anders Hall dumper ned i sofaen over for hende. ”Alt vel?”

Den venskabelige tone kommer bag på Anne-Maj. Sidst de sås, havde ingen af efterforskerne ligefrem været begejstrede for hende, men nu er det udelukkende velvilje, der lyser ud af den yngre mands dybbrune øjne. ”Alt vel,” svarer hun. Hun ser på ham. ”Okay, ikke alt vel, måske. Men jeg klarer mig.”

”Hvad er der los? Er det benet, der driller?”

o

”Ah, det er sådan ... det hele,” svarer Anne-Maj og ser ud ad øjenkrogen Tytters statelige skikkelse nærme sig. ”Kan vi ikke gå ind på jeres kontor?”

”Det er ikke vores mere,” svarer Anders. "Heine Fugl-sang ville forfærdelig gerne have det tilbage, så vi er rykket ind på politistationen i Holbæk. Derfra kan efterforskningen sagtens køre - der er kun femogtyve minutters kørsel. Vi er faktisk ved at...”

”Jamen goddag,” afbryder Tytter. "Jeg troede, politiet var færdige her. Har I ikke talt med os alle sammen nu?”
”Vi bliver aldrig helt færdige ,” siger Anders. ”Ikke før vi har fundet gerningsmanden.”

”Jaså.” Tytter sætter sig; ryggen rank, de elegante knæ samlet. Hun har en pudderblå kjole på, suppleret med et mønstret silketørklæde i en elegant, løs knude. Det er aldrig lykkedes for Anne-Maj at bære små, dekorative tørklæder, uden at hun ligner en hjemmegående husmor med halsbetændelse, så hun beundrer modstræbende dette talent hos Tytter, der i et bydende tonefald fortsætter: ”Og hvor tæt er vi så på det?”

”Det går fremad,” siger Anders, "stille og roligt.”

”Og din chef? Har du ikke hende med i dag?” "Liselotte Schmidt? Nej, hun har andre opgaver ...” Hans blik flakker. Kun en anelse, men nok til, at Anne-Maj bemærker det. Hun vil vædde på, at opdageriet ikke skrider helt så ubesværet fremad, som han gerne vil bilde dem ind; at Liselotte måske allerede er gået over til at beskæftige sig med noget administrativt papirarbejde og lader sine underordnede om at efterforske denne enerverende sag. "Jeg er her sådan set kun for lige at binde et par sløjfer.” Han ser på hende. ”Men Anne-Maj og jeg var midt i en samtale, så hvis der ikke var noget konkret, du ville ...” Det er ikke Tytters stil at fange en fin hentydning, men den her siver åbenbart ind. ”Nå, men så skal jeg da ikke forstyrre,” siger hun køligt. ”Anne-Maj, hvis du ikke vil gå glip af din frokost, skal du nok skynde dig lidt.”

Hun har ret, opdager Anne-Maj, da hun kaster et blik ind i restauranten. Også Ida og Finn er på vej væk fra stambordet, og den unge Bjørn er i færd med at rydde service og glas af vejen. Kun Anne-Majs tallerken står tilbage, stadig med det simple metallåg over.
”Hvad siger du til en bid mad?” spørger Anders. "Køkkenet er vel ikke lukket endnu.”

Han bestiller en sandwich ligesom sidste gang, de to for halvandet år siden spiste sammen, mens Anne-Maj tager låget af sin platte og knap giver sig tid til at være kritisk over for maden, før hun begynder at proppe i sig.

"Undskyld,” siger hun, da hun har sunket den første mundfuld laks. ”Jeg burde vente på dig, men jeg er hundesulten.”

”Helt okay,” siger Anders. "Faktisk er det mig, der skal undskylde.”

”For hvad?” Hun tager endnu en bid.

"Fordi vi anklagede dig for at have lækket historien om muligheden for, at Lenette Andersens død var et drab.” Han ser på hende. "Men du må indrømme, at det var nærliggende at tro, det var dig, ikke?”

Hun trækker på skuldrene.

”Du var den eneste, som vi med sikkerhed vidste havde haft med den journalist at gøre før i tiden, og du var den eneste bortset fra vores egne folk og lastbilchaufføren, som kendte til mistanken om, at det ikke var selvmord.” Da hun stadig har munden fuld af mad og bare nikker, fortsætter han: "Men jeg kunne mærke på dig, at du helt oprigtigt var forbløffet og såret over vores mistanke ... Og du er jo ikke ligefrem god til at skjule dine følelser.”

o

”Arh,” siger hun irriteret.

"Jeg ringede til Helle Wiig, som var henrykt over at tale med en af efterforskerne, og spurgte hende direkte, om det var dig. Hun kunne naturligvis ikke røbe sin kilde, men hun bedyrede på tro og ære, at hun ikke har talt med dig siden sidste år.”
”Så hvem var det? Ved I det?”

”Nu gør vi, ja. En ung betjent, som ikke helt havde fået fat i, at vi i sidste øjeblik før pressemødet besluttede at holde kæft med vores teori. Han gik naturligvis ikke selv til pressen og bralrede løs, men han mødte Helle Wiig herude på parkeringspladsen ... Du ved selv, hvor dygtig hun er til at stille spørgsmål og høre undertonerne i svaret.”

”Jo tak.”

”Nå, men da vi på en briefing i går nævnte, at vi gerne ville vide, hvem der havde snakket over sig, når det nu åbenbart ikke var dig, meldte han sig omgående. Meget ulykkelig. Men så har han da fået lært det.”

”På den hårde måde,” siger Anne-Maj. "Stakkels fyr.” ”Ja, han render rundt med halen mellem benene nu.” Anders rykker overkroppen lidt tilbage, da ungtjeneren i det samme kommer med hans sandwich og en cola. "Liselotte er ikke glad. Det er sgu lidt synd for ham.” ”Du er ikke bange for, at det nu er Helle Wiigs historie? At du ringede til hende? At I mistænkte mig for at tale over mig?”

"Jeg bad hende lade være,” siger Anders.

"Optimist.”

Han ryster på hovedet. ”Vi får se.”

"Du, Anders,” siger Anne-Maj, ”jeg tænkte på noget.” "Hvorfor kommer det ikke bag på mig?” Anders smiler skævt og tager en bid af sin mad. Han nikker til hende, at hun bare skal fortsætte, mens han tygger.

"Jeg har lige læst Ekstra Bladet ... Har du set det?” Han ryster på hovedet.
Anne-Maj fortæller om det lille forskræp for morgendagens interview med Sussi Andersen og om sin bekymring for, at den ikke ligefrem medietrænede og måske ret enfoldige kvinde skal blive lokket til at fortælle noget, hun senere vil fortryde.

"Noget, som kan skade efterforskningen, tænker du?" spørger Anders og tager endnu en forsvarlig mundfuld.

"Måske også det, men jeg tænker nu mere på hendes lille barnebarn.” Anne-Maj gengiver den del af gårsdagens samtale med de døde kvinders mor, og hvordan Sussi konsekvent havde omtalt Nikkos far som en 'stodder' og sikkert også kunne finde på at bruge værre udtryk, hvis det var. "Kan du ikke se,” siger hun, "at Sussi virkelig kan komme til at gøre det meget svært at få lov at blive ved med at spille en rolle i drengens liv, hvis hun dummer sig, og det bliver blæst op i avisen?”

"Jo ...” Han ser på hende. "Men det er jo ikke noget, jeg kan gøre så meget ved.”

"Hvis du giver mig nummeret, kontakter jeg hende." "Nope.” Anders tager en slurk cola. "Det må du selv finde.”

"Jeg har forsøgt,” indrømmer Anne-Maj, "men hun er ikke på Krak. Ingen Sussi Andersen i Tuse.”

"Jamen så har hun vel hemmeligt nummer. Og hemmelig adresse. Endnu en god grund til ikke at give dig nogen af delene.”

"Okay.” Anne-Maj har nok også sine tvivl om, om hendes indblanding ville være velkommen. Folk vil gøre rigtig meget for at komme i avisen for de berømte femten minutters berømmelse og tænker måske ikke altid over
konsekvenserne, bare deres egen version af en given sandhed kommer frem.

"Hvordan går det egentlig?” spørger hun efter en pause, hvor de begge har fokuseret på deres mad. ”Med efterforskningen, mener jeg?”

Anders ser på hende: "Tænker du på noget bestemt?” "For eksempel de overvågningsfrier, I ville gennemgå? Fra hospitalet, mener jeg. Og de tekniske spor fra linnedrummet?”

Han sidder lidt. Ryster så på hovedet. "Du får ikke flere oplysninger ud af mig, Anne-Maj. Ikke nu, i hvert fald.” "Okay.” Hun prøver at sluge sin skuffelse.

Anders drikker resten af sin cola og vinker tjeneren over for at bestille en kande te. "Og kaffe til dig, ikke?” "Jo tak.” Også Anne-Maj er færdig med sin mad. Det sidste, trætte stykke brie lader hun ligge. "Jeg har opdaget noget," siger hun. "Flere ting, faktisk. Og jeg har ikke noget imod at holde jer underrettet."

Han siger ingenting, men hun kan se smilet i hans øjne.

"Ida Funch og Anja Willemoes ... De er kærester." "Jaså? Hvad bygger du det på?"

"Jeg så dem kysse i forgårs. Desuden ... Jamen det kan jeg bare mærke,” forklarer hun. "Jeg tænkte, at... Måske Miah har afpresset Ida for penge, og Ida så fik nok ... og Lenette bagefter opdagede, hvad Ida havde gjort ... og måske Anja og Ida arbejdede sammen og ...”

"Lad mig stoppe dig lige der,” siger Anders. "Vi ved altså godt, at de to står i et seksuelt forhold til hinanden.” "Hvordan kan I vide det?” Anne-Maj forsøger at skjule sin skuffelse.
”Fordi de fortalte os det lige med det samme.” Anders holder en pause, mens den unge tjener tavst fjerner fro-kostservicet og serverer de varme drikke. "Desuden,” fortsætter efterforskeren, så snart tjeneren er gået, ”så ville det ikke kunne bruges til pengeafpresning. Idas mand ved udmærket godt, at hun har affærer med kvinder af og til. Og ja, vi har spurgt ham. Det bad Ida os om - bare så der ikke skulle opstå mystiske rygter som dem, du nu bringer til torvs.”

»\to •	o	yy

JNa, jamen sa ...

”Hvis det skulle vise sig at være en af de to, der er gerningsmanden, så er det i hvert fald ikke med det motiv.” Han hælder kaffe op til hende. ”1 det hele taget begynder vi aldrig med at finde motivet; det forklarede jeg dig også dengang med Genbrugsen, Anne-Maj. Beviser, alibier, tekniske spor - når alt det peger i en bestemt retning, kan vi begynde at lede efter et motiv, medmindre det giver sig selv.”

”Men ...” Anne-Maj tænker, så det knager. Hun ved udmærket, at alt det der med det tekniske ikke er noget, hun kan bidrage med. Hendes indsats kan udelukkende handle om motiver. ”Det er sikkert rigtigt,” siger hun. ”Helt sikkert. Men ... jeg leger også bare med nogle spredte tanker.”

”Og hvordan gør du det?” Anders ser stadig ud, som om han morer sig over hende.

”For eksempel,” siger hun i så værdig en tone, som hun kan mønstre, ”så tjekker jeg baggrunden for de enkelte mistænkte på de sociale medier. Ja, på nettet i det hele taget.” Ingen grund til at nævne, at hendes chefresearcher er en elleveårig pige med gule fletninger.
”Hvad finder du så ud af?” Det dumme grin hænger stadig om hans læber. ”Og tror du virkelig, der ligger noget på nettet, vi ikke selv har tjekket?”

Anne-Maj trækker på skuldrene.

”Nu ved jeg ikke, hvor langt du er, men jeg kan da spare dig for noget tid,” siger han. ”Det er for eksempel meget nemt at finde ud af, at Tytter Stilling har tabt en sag i Arbejdsretten for tolv år siden, fordi hun uberettiget afskedigede en klinikassistent, og at hun og hendes partner i firmaet skiltes efter en økonomisk uoverensstemmelse for to år siden. Det har alt sammen stået på Berlingskes finanssider.” Anne-Maj forsøger ikke at se overrasket ud.

”Jeg kan også fortælle dig, at hun ifølge Billed-Bladets arkiv har været særdeles godt gift med ejeren af en jysk supermarkedskæde, og at deres skilsmisse efterlod hende med en pæn formue.”

”Det vidste jeg altså godt,” lyver Anne-Maj for dog at beholde noget af skindet på næsen. ”Og jeg ved også godt, at alt det her ikke betyder noget som helst. I tror jo alligevel ikke, det var hende, vel?”

"Nej, det er der intet, som tyder på.”

”Har I fundet ud af noget med Finn Bocker?”

”Du fisker.” Anders ler.

”Jeg er bare ikke nået til ham endnu.” Endnu en løgn. "Jamen der er ikke noget som helst at komme efter. Beklager. Manden er uskylden selv.”

”Godt så.” Anne-Maj er efterhånden godt træt af det her; at politiet hele tiden er flere skridt foran; at Anders åbenlyst morer sig over hende. Hun beslutter sig for delvist at vise sine kort: "Jeg ved så ikke, hvor grundigt I har tjekket Miahs og Lenettes Facebook-profiler?”
”Meget grundigt, bare rolig.”

”Så ved I også, hvilke grupper de var medlem af?”

”Ja ...” Han ser på hende. "Tænker du på nogle bestemte?”

Anne-Maj kaster sig ud i en levende beskrivelse af alle de såkaldte coronaskeptiker- og frihedsgrupper. Hun forklarer især Lenettes engagement i antivaccinations-gruppen, om konspirationsteorierne og maskehadet og opfordringerne til oprør mod myndighederne.

"Alt det ved vi, ja,” siger Anders. Hvor er han dog usædvanlig øretæveindbydende i dag! ”Men jeg har meget, meget svært ved at se, hvordan de to søstres holdning til pandemien og regeringen kan have noget med deres død at gøre. Kan du?”

Anne-Maj vrider sig lidt. ”Ikke rigtig,” indrømmer hun. ”Men det er garanteret ikke kun mig, de har været oppe at skændes med. Måske nogen blev så vred, at...”

”Du forestiller dig, at nogen vil slå et andet menneske ihjel, fordi man er uenig med vedkommende om det rimelige i at bære mundbind?” Anders forsøger ikke engang at skjule sin morskab. ”Arh, det mener du ikke, Anne-Maj.” Han tømmer sin kop, kigger på uret. ”Jeg skal se at komme af sted. Vi har briefing om en time inde i Holbæk.”

”En ting til.” Anne-Maj er næsten desperat nu. "Vidste du så også, at Miah havde en hemmelig elsker?” Det er hendes sidste trumf. ”Og vidste du, at hun regnede med at møde ham her på kurbadet? Og at det var meningen, at Lenette skulle hilse på ham for første gang?”

”Ja.” Nu er Anders træt i stemmen. Han rejser sig. ”Ja, det vidste vi godt. Dels fortalte Lenette os det søndag aften,
dels gjorde Sussi os opmærksom på det forleden. Men han dukkede ikke op, og vi kender ikke hans navn - desværre.” Han hjælper hende op af stolen. ”Du får meget, meget svært ved at opsnuse noget, vi ikke for længst selv har fundet ud af, Anne-Maj. Beklager.”
Anne-Maj er blevet trodsig. Hun vil finde ud af noget, politiet ikke ved i forvejen. Det er jo hendes forfængelighed, der er på spil. Hun vil opdage en eller anden detalje, som kan pege efterforskningen i den rigtige retning og genetablere Anders Halls respekt for hende. Men hvad? Hun har virkelig brug for at tænke sig om. Klokken er to ... Der er halvanden times pause før ugens sidste tur i fysioterapien - den kan hun passende bruge til at tænke sig om.

Efter at have kastet et blik ind i havestuen beslutter hun sig for at skynde sig et andet sted hen. Hendes tankevirksomhed skal ikke forstyrres af Tytter og Ida, som har taget plads i karnappen. De har heldigvis ikke fået øje på hende, og det må meget gerne vare ved. Anne-Maj drejer så hurtigt om på hælen, at hun nær skvatter over sine krykker, og en smerte, der føles som et knivstik dybt inde i knæet, er ved at få hende til at skrige højt. Det lykkes hende at nøjes med et halvkvalt udbrud, der ikke påkalder sig de to kvinders opmærksomhed. Tænk, at hun kunne glemme sit knæ, være så uforsigtig. Hun genvinder
balancen og humper tværs over foyeren uden at se sig til siderne. Det er faktisk et par timer siden, hun kunne have taget sin eftermiddags-Dolol, men først nu er hun kommet i tanker om det. Det må være et tegn på bedring, at knæet nu ikke længere er det, der ligger forrest i hendes bevidsthed.

I det samme ringer hendes telefon. ”Ja?”

”Helle Wiig, Ekstra Bladet.”

o

Ah nej, tænker Anne-Maj. Ikke det. Ikke nu.

”Jeg kunne forstå, at du blev mistænkt for at have lækket en historie til mig?” Helles stemme er munter, som om det er den bedste spøg i nyere tid. ”Bare det havde været så vel, hvad?”

”Ja, det kunne du lide.” Det var lige præcis fire ord mere end de enstavelsessvar, Anne-Maj netop har besluttet sig for at holde sig til.

”Nå, men det var held i uheld,” fortsætter Helle. ”Jeg vidste ikke engang, du efterforskede sagen, før den flinke politiassistent ringede. Det var jo en interessant nyhed.”

”Jeg efterforsker ikke nogen sag.” Igen: ikke et enstavelsessvar. Havde det ikke været for det pokkers knæled, kunne Anne-Maj have sparket sig selv.

”Så siger vi det.” Helle Wiig ler den perlende latter, Anne-Maj kun alt for godt husker fra den dag året forinden, da hun var blevet overrumplet af journalisten. ”Nå, men hvorom alting er... Nu er vi så rendt ind i hinanden igen, vi to.”

"Nej.”

”Det er vi da.”

”Nej. Der er ikke noget 'hinanden’ over det. Du har ringet til mig, og jeg vil ikke tale med dig.”
Helle lader, som om hun ikke har hørt det sidste. ”Jeg interviewede Sussi Andersen her for to timer siden. Hende kender du åbenbart?”

”Nej.”

”Det siger hun ellers.”

Anne-Maj tøver. Alt i hende skriger, at hun skal se at få viklet sig ud af denne samtale i en fart, men hvis hun kan gøre noget for lille Nikko og hans mormor ... ”Har du skrevet artiklen?”

”For længst.” Helle ler igen. ”De kalder mig De Gyldne Poter herinde. Det går tjept.”

Det tror jeg på, tænker Anne-Maj. ”Kan du ikke ... Det ville være dejligt, hvis du ...” Hun går i stå.

”Hvis jeg hvad?”

"Talte Sussi grimt om Lenettes eks?”

"Hvorfor?” Man kan høre computerens taster begynde at klikke i lynfart.

De Gyldne Poter, tænker Anne-Maj, som inderligt fortryder, at hun ikke bare har afbrudt samtalen i tide. Hun trækker vejret dybt ind. "Prøv at høre, Helle,” siger hun. ”Vi må kunne lave en aftale, du og jeg.”

”Ja?” Tasterne klikker. ”Om?”

"Hvis du nu sorterer lidt i, hvad Sussi sagde om ham, så hun måske lyder knap så grov ...”

Tasterne holder pause. ”Hvad så?”

”Du kan godt se det, ikke? Skal den stakkels kone have en eller anden form for samvær med drengen, have kommunikationen til at fungere med Nikkos far... så kan det ikke nytte, at manden kan se sig selv omtalt som en ... altså med alt for mange grimme ord.”

Klik klik klik. ”Må jeg citere dig for det?”
”Nej da!” Anne-Maj er nærmest i panik nu. ”Jeg vil overhovedet ikke rodes ind i det. Det var bare ... Jeg vil bare ... Det er for hendes skyld. Og for den lille drengs.” ”Og din interesse i det her er ...?”

”Jeg ... Ingen,” siger Anne-Maj. ”Jeg kender dem som sagt overhovedet ikke. Jeg mødte hende forleden, fik ondt af hende, så, at du skulle interviewe hende, og så tænkte jeg ...”

”Okay.” Helle Wiig taster ikke mere. ”Hvad var det så for en aftale, du ville lave med mig?”

”Jo, altså ... at du skulle sørge for, der ikke står noget i det interview, som kan skade relationen mellem ...” ”Ja ja ja, den del har jeg forstået. Den fikser jeg. Men hvad med den anden vej?”

”Den anden vej?”

”Jeg behøver ikke forklare dig, hvad en aftale er, vel? Jeg gør noget for dig, og så gør du noget for mig.”

"Sådan behøver det da ikke være. Man kan da også bare aftale, at det udelukkende er ...”

”Ikke i min verden.” Helle er stille et par sekunder. ”Okay,” siger hun så. ”Hvis jeg renser min tekst for beskyldninger og ærekrænkelser mod Nikkos far - og dem er der en del af, skulle jeg hilse og sige - så vil jeg have et solointerview med dig.”

”Nej, Helle. Det går ikke. Politiet er i forvejen på nakken af mig, fordi de tror, vi to er venner.”

”Det skal ikke være nu,” svarer Helle. "Først når efterforskningen er slut. Til den tid kan de ikke blande sig i, hvem du taler med.”

”Det kan jo tage lang tid, før sagen er opklaret.”

”Det er helt okay.”
”0g det er overhovedet ikke sikkert, jeg får noget med selve opklaringen at gøre.”

”Lige meget. Læserne vil elske at læse om pensionistdetektiven fra Nykøbing, som er blandet ind i endnu et par mord.”

”Jeg ved altså ikke ...”

”Hør nu her, du. Hvis jeg skal nå at rette den tekst, før den ryger videre i systemet, så er det nu.”

Anne-Maj sukker, da aftalen kort tid efter er indgået. Hun ser virkelig ikke frem til at skulle optræde i avisen en gang til, men hun har da i det mindste fået lovning på, at de aldrig mere vil bruge det grimme billede med morgenhåret; avisens dygtigste fotograf vil tage nogle flotte billeder, har Helle Wiig lovet. Og hvis Anne-Maj med denne gestus kan redde Sussis forhold til barnebarnet, er det vel en god gerning.

Hun sætter kurs mod en af bænkene langs parkeringspladsen. Afstanden er den længste, Anne-Maj har gået i ét stræk siden operationen. Uden atvære på smertestillende medicin, endda. Hun er ret stolt af sig selv; alligevel er humøret lavt. Den ensomhed, den hjemve, den nedslående følelse af at være blevet gammel og irrelevant, som kendetegner hendes ophold her på kurbadet, er nu for alvor ved at tage pippet fra hende. Hun orker ikke mere. Hun presser hænderne mod øjnene for at bremse tårerne, inden de finder vej ud. Hun nægter at blive sådan en flæbemarie.
”Er De okay?” En stemme får Anne-Maj til at lade hænderne falde, men hun løfter ikke hovedet med det samme. På asfalten ved siden af bænken befinder sig et par pæne, sorte pumps med mellemhøj hæl; strømperne er fornuftige, lyse. Hun lader blikket vandre opad: knælang, bordeaux nederdel, matchende jakke, lys hestehale. Lone Jels. Receptionisten, som virker så sur, men faktisk flere gange har vist Anne-Maj en vis modstræbende venlighed.

Lige nu ser Lone ligefrem omsorgsfuld ud. ”De virker lidt modfalden, fru Mortensen ... Gør Deres knæ ondt? Kan jeg gøre noget?” Hun tager mundbindet af, lægger det i skraldespanden ved siden af bænken. Det er første gang, Anne-Maj ser den yngre kvindes underansigt. Lone er både ældre og kønnere, end hun havde troet, omend måske ikke direkte nogen klassisk skønhed. Kæben er firkantet, næsen lidt bred, munden forbløffende fyldig og velformet.

”Tak,” siger Anne-Maj. ”Jeg har det fint. Og vær sød at kalde mig Anne-Maj. Jeg er ikke så glad for det disseri.”
"Selvfølgelig." Lone studerer gæstens udtryk et sekund mere, slår sig tilsyneladende til tåls med resultatet og

o

sætter sig i bænkens anden ende. "Ah, jeg tror, jeg holder min eftermiddagspause herude, hvis det er okay med dig. Sikke et vejr, hvad?”

Anne-Maj nikker, stadig en smule på vagt.

"Gør det noget, at jeg ryger?”

"Nej da. Vi er jo udendørs."

Lone tager en pakke tobak fra jakkelommen, fisker en lille æske cigaretpapir op og ruller en filterløs smøg; uden maskine eller rullemåtte eller andre hjælpemidler. Anne-Maj, som aldrig ville have gættet på, at den konventionelt udseende receptionist var til den slags, kigger nysgerrigt, mens Lone rutineret slikker på limstriben og omhyggeligt klemmer det tynde papir fast om tobakken.

Lone ser hendes blik og ler: "Min far lærte mig det, da jeg var lille. Gammel hippie.”

Anne-Maj smiler. "Hvem passer receptionen, mens du holder pause?”

"Heine.” Lone siger det henkastet, som om det vel ikke kan komme bag på nogen, at den højrøvede direktør af og til foretager sig noget fornuftigt. "Ah, forresten, nu jeg har dig ...”

"Ja?”

"Det var dig, der opklarede de mord i Nykøbing, ikke?” Receptionisten venter ikke på svar. "Så du hjælper måske politiet igen?”

Anne-Maj retter sig. ”Vi drøfter da sagen nu og da.” ”Kan du så ikke sige noget til dem fra mig? Jeg glemte at gøre opmærksom på det, da ham politimanden var her ...”
"Hvorfor ringer du ikke til dem og siger det selv?”

Lone Jels trækker på skuldrene. ”Jeg glemmer det bare igen,” siger hun. ”Det er kun en lille ting. Gider du?”

”Kom med den.”

”Den der dag, da de døde, ikke? Altså Miah og Lenette.” Ja?

”De byttede. Det må de have gjort. Jeg opdagede det bare først i går.”

Anne-Maj rynker brynene. "Byttede? Hvad mener du?

"Jeg gennemgik i går samtlige lister fra behandlerne - det gør jeg hver torsdag eftermiddag. Tjekker, om alle klienter er blevet faktureret, om de har betalt og så videre. Så ville jeg også lige tjekke, om Miah Andersens mudderbad var blevet registreret ...”

”Ja?” Anne-Maj er virkelig ved at blive nysgerrig.

"Jeg gik tilbage i filen for at tjekke ... Hun stod der ikke.”

"Det kan ikke passe,” siger Anne-Maj. "Ved morgenbordet sagde Miah til os, at hun havde booket tid til et mudderbad. Og Lenette skulle have en ansigtsbehandling. Det kan jeg tydeligt huske.”

”Ja, men på listen var det omvendt. Miah havde allerede ved ankomsten fredag bestilt en tid hos kosmetologen søndag klokken halv elleve, og Lenette havde booket mudderbadet på samme tidspunkt.” Lone Jels suger hårdt på cigaretten, som er ved at gå ud. Et stykke forkullet papir river sig løs og lægger sig på hendes bordeauxfarvede revers. Hun børster det væk. "De må have byttet indbyrdes uden at ændre i selve bookingen.”

yy t	yy

Jamen ...
”Det er der jo intet som helst i vejen med. For behandlerne er det hip som hap, hvem der booker hvor, så længe den bestilte tid bliver benyttet og betalt. Og i receptionen er vi også fløjtende ligeglade.”

Anne-Maj er nu spændt som en flitsbue: ”Hvem har adgang til de bookinglister?”

Lone ser forbløffet på hende. ”Det har alle da. De er frit tilgængelige.”

"Hvor?”

”Der er en touchscreen lige til højre for elevatorerne. Man skal bare klikke på en af behandlingstyperne, så kan man se, hvornår der er ledige tider, og hvad de forskellige treatments koster. Og klikker man på en optaget tid, vises navnet på den, der har booket den.”

”Det er gået helt hen over hovedet på mig.”

Lone rejser sig og smider skoddet i skraldespanden, hvorefter hun fisker et frisk mundbind op af et etui i inderlommen. ”Jeg må hellere se at komme ind bag min disk igen, inden Heine får en prop.” Hun putter en pebermyntepastil i munden og tager mundbindet på. ”Du siger det videre til politiet, hvis du tror, det er vigtigt, ikke? Så slipper jeg for at tænke mere på det. Jeg orker ikke at snakke med dem igen.”

Anne-Maj nikker. Hun er allerede langt inde i sit eget tankespind. Det her åbner helt nye muligheder. Muligheder, som Lone Jels tydeligvis ikke helt har forstået rækkevidden af. Hvis hun havde, ville hun bestemt ikke regne den lille oplysning for en ubetydelig detalje.

Det står helt klart for Anne-Maj, at hele sagen skal tænkes fuldstændig om. Sandsynligheden taler med ét for, at Lenette var det egentlige mål for drabsmanden. Hvis nogen
har læst på en frit tilgængelig liste, at det var hende, der lå i karret; hvis denne nogen var kommet ind i rummet og havde set en kvinde ligge der, med ansigtet smurt ind i noget lyserødt halløj, agurkeskiver på øjnene og håret viklet op i en håndklædeturban ... ville man så kunne se, om det var den ene eller den anden af de to søstre? Næppe. En simpel forveksling er slet ikke usandsynlig, tænker Anne-Maj. Hun husker, hvor meget Miah og Lenette havde lignet hinanden, bortset fra øjne og hår; præcis de dele, der ikke havde været synlige i badekarret. Miahs store tatovering, der var hendes sikreste kendetegn, havde befundet sig nede i det mørke mudder, så ikke engang den kunne have røbet hendes identitet ... Det er slet, slet ikke usandsynligt, at morderen tog fejl. Og hvis det var det, der skete, forklarer det samtidig, hvorfor Lenette skulle slås ihjel hurtigst muligt derefter - ikke fordi hun vidste noget om sin søsters død, men for straks at rette op på den fatale fejltagelse.

Anne-Majs tanker er nu i fuld galop. Hvis man forudsætter, at drabet var planlagt, at nogen havde gjort sig den ulejlighed at tjekke, hvor man kunne finde Lenette alene og ubeskyttet; hvis man samtidig antager, at vedkommende var forudseende nok til at medbringe plastfutter og beskyttelsesdragt, som politiet gætter på ... Så var det vel næppe tilfældigt, at offeret befandt sig netop her?

I det samme kommer Anne-Maj i tanker om, hvorfor Miah og Lenette var på Høve Kurbad: De havde jo vundet et weekendophold. Eller nej, det er ikke helt rigtigt: Lenette vandt det... Lenette igen. Hvad nu, hvis man antager, at den konkurrence havde været en del af planen? Kunne hele det arrangement have været et fupnummer, en omhyggeligt udtænkt fælde? Hvis det var
Lenette, morderen var ude efter, giver det faktisk rigtig god mening, tænker Anne-Maj. Om hun tog søsteren eller en hvilken som helst anden person med sig, var jo ligegyldigt, hvis det var hende, der skulle dø. Men hvad nu, hvis Lenette havde sagt nej tak? ... Nah, det ville ikke ske. Et spaophold på Høve Kurbad med alt betalt... Så kostbar en gevinst er ikke noget, en enlig, ufaglært mor fra Tuse bliver tilbudt hver dag.

Men hvis den fælde og mordplanen skulle virke, så var det nødvendigt, at opholdet faldt i en bestemt weekend. Det kunne ikke bare være et gavekort, hvor vinderen spontant kunne booke, når det sådan lige passede - især ikke i disse tider, hvor alle hoteller har alt for mange ledige senge, så man praktisk talt kan komme lige ind fra gaden og få tildelt et værelse. Det ville give alt for stor usikkerhed for en systematisk mordplanlægger ... Hvis jeg bare kunne komme til at se den brochure; tjekke, hvordan konkurrencen var organiseret ... Måske ved Lone Jels noget, tænker Anne-Maj og rejser sig, endnu en gang for hurtigt og uforsigtigt, hvilket hun ubønhørligt gøres opmærksom på af et hvinende jag op gennem knæet. Mens hun hinker af sted mod indgangen, støttet til begge krykker, lykønsker hun sig selv med, at der nu er gået næsten otte timer, siden hun sidst tog noget smertestillende. Hvor er du sej, fru Mortensen, siger hun til sig selv og beslutter, at hun i morgen vil prøve at nøjes med håndkøbsmedicin. Lige nu har hun imidlertid brug for en dosis af de gode stoffer.

Hun bevæger sig langsomt hen til skranken; hvert skridt smerter. Lone Jels sidder ved computeren; der er ingen andre gæster i hendes nærhed; kun et par lattermilde, blonde damer i fyrrerne sidder i sofagruppen ved den
modsatte væg, begge iført lyse hørkjoler og lette cardigans. En uåbnet flaske champagne står i en vinkøler på det lave bord ved siden af en bakke med fire høje, slanke glas samt et fad oliven med tandstikker i. Kvinderne forsyner sig ikke med lækkerierne, men strækker med jævne mellemrum hals over mod indgangen; de venter tydeligvis på nogle andre. Måske deres mænd. Nå ja, tænker Anne-Maj. Det er jo fredag: Et nyt hold badekåbe-typer rykker ind for at tilbringe weekenden i en endeløs strøm af smoothies og dybderensende ansigtsmasker.

Da Lone får øje på hende, ser hun op. ”Ja? Kan jeg hjælpe med noget?” Den fortrolige tone er afløst af en mere kølig, professionel attitude.

”Kan du ikke give mig et glas vand, Lone?” siger An-ne-Maj og fisker sølvæsken op af tasken. ”Jeg har så ondt.” Lone skaffer det ønskede fra et sidebord, hvor der står karafler og glas. ”Var der ellers andet?” siger hun, da Anne-Maj har skyllet de hvide kapsler i sig.

”Bare et enkelt spørgsmål,” siger Anne-Maj, så dæmpet hun kan. Ingen grund til at påkalde sig venindeparrets opmærksomhed. ”Du ved godt, at Miah og Lenette vandt opholdet her i en konkurrence, ikke?”

”Jo?” Lone har atter taget plads ved computeren. Hun skæver mod skærmen, er tydeligvis midt i noget. ”Hvad med den?”

”Lik du - eller rettere kurbadet - en eller anden form for gavekort eller voucher fra Lenette, da hun kom?” Da den stadig siddende Lone ryster uforstående på hovedet, fortsætter hun: "Hvordan blev opholdet betalt? Eller ... Det har politiet måske allerede spurgt om?” tilføjer hun.
”Næh ,” siger Lone. ”Det har de faktisk ikke. Og jeg ved ikke noget som helst om det, hvis jeg skal være ærlig.” ”Så det var ikke gennem dig, opholdet blev hooket og betalt?”

”Nope. Det må være en af mine kolleger ...” Hun klaprer hurtigt på tastaturet. Sidder så lidt og studerer skærmen. ”Det ser ud til, at Heine Fuglsang selv stod for det hele. Han har oprettet bookingen og markeret den som betalt.”

"Står der noget om, hvem han lavede den aftale med?” ”Nope,” siger Lone igen. ”Der står bare vindernes navne, og hvad præmien omfatter: ophold på to enkeltværelser, alle måltider betalt samt tre treatments efter ønske ...” ”Kan det have været en konkurrence, Fuglsang selv arrangerede for at få hotellet fyldt op her i coronatiden?” ”Aner det ikke. Du må spørge ham selv - han er på sit kontor, men ... Betyder det noget?”

”Det ved jeg ikke.” Anne-Maj står lidt og hænger over krykkerne. ”Det ved jeg virkelig ikke,” gentager hun langsomt. ”Men ...” Hun ser på receptionisten.

»T -\r>

Ja?

”Lad være med at snakke om det, gider du?” Da Lone ser undrende ud, fortsætter Anne-Maj: ”Bare indtil politiet har besluttet, hvad der er op og ned på det hele. Jeg vil ikke være skyld i, at der kommer rod i efterforskningen -og det her er bare en idé, jeg lige fik .

Lone Jels trækker på skuldrene. Hendes blik flakker atter over mod skærmen. ”Okay,” siger hun. Hun kunne ikke være mere ligeglad. Der er ikke meget detektiv i den pige, tænker Anne-Maj.
Egentlig bør Anne-Maj nu sætte kursen direkte mod fysioterapeutens domæne, hvis hun skal overholde sin aftale med Kim Kellerup, men efter et øjebliks koncentreret tankevirksomhed er hun mest stemt for at droppe det. Klokken er næsten halv fire. Det er usandsynligt, at Heine Fuglsang stadig vil være at finde på sit kontor, når Anne-Majs genoptræningssession er overstået. Til den tid holder manden vel fyraften. Hvis hun skal have fat i ham inden weekenden, skal det nok være nu.

Hun står stadig lænet mod skranken, mens hun spekulerer. Lone Jels er nu hundrede procent fokuseret på sin skærm og har tilsyneladende glemt alt om gæstens eksistens. Anne-Maj vejer stadig for og imod. På den ene side ... Det ville være genialt, hvis det viser sig, at hun ved at tale med hoteldirektøren kan få et spor, der kan lede efterforskningen i en helt ny retning. På den anden side ... Heine Fuglsang er i virkeligheden den, der har haft allerbedst mulighed for at konstruere en falsk konkurrence for at lokke sit offer hertil ...
Hvad nu, hvis det viser sig at være ham, der er gerningsmanden? Det kan gå hen og blive mit livs dårligste beslutning at tale med ham, tænker Anne-Maj. Hvis han føler sig gået for nær og beslutter at overfalde mig ... Måske skulle jeg hellere overlade den snak til de professionelle? ... Nej. Dæleme nej. Hvis der virkelig er noget lusk med Fuglsang, så vil jeg altså være den, der afslører det. Og hvor farligt kan det i øvrigt være? Her er masser af vidner, og kriminalpolitiet har deres regelmæssige gang i huset. Han tør ikke prøve på noget, konkluderer hun.

”Hej hej,” siger hun til Lone, som svarer ”Hej” uden at løfte blikket. Gad vide, hvad det er, som er så spændende. Anne-Maj humper ned til skrankens fjerneste ende, hvorfra hun kan se skråt ind på skærmen. Du godeste. Det, receptionisten ikke kan løsrive sig fra, viser sig såmænd atvære et computerspil. Anne-Maj må virkelig anstrenge sig for ikke at fnise højt.

Hun bevæger sig tværs over foyeren med kurs mod direktørkontoret. Medicinen virker selvfølgelig ikke endnu, så hun må hinke langsomt og forsigtigt uden at støtte på det nyopererede ben. Champagnedamerne i sofagruppen har fået selskab af et par jævnaldrende veninder, ser hun; lige så blonde, lige så velklædte. De kindkysser med begejstrede hvin - har ingen fortalt dem om den der virus, der florerer? - og ungtjeneren Bjørn kommer ilende for at åbne champagnen. Da Anne-Maj krykker sig forbi dem, hører hun, at de oprømte kvinder taler svensk.

Anne-Maj standser foran Heine Fuglsangs dør, med ét usikker: Hvorfor i alverden skulle manden afsløre en regnskabsteknisk detalje i sin virksomhed? Havde jeg bare været sådan en som Tytter, tænker hun. Vel-
havende, indflydelsesrig, en, der udstråler autoritet ... Ah, det sidste kan jeg nu også, hvis jeg tager mig sammen. Er man gammel lægesekretær, eller hvad? Det er bare ... Anne-Maj har ingen som helst hjemmel til at kommandere rundt med hotellets direktør, uanset hvor meget autoritet hun kan mønstre. Hun er nødt til at forlade sig på hans samarbejdsvilje. Men hvordan skal hun formulere sig, så manden får lyst til at hjælpe? Eller måske er nødt til det?

I det samme får hun en idé. Hun banker på døren.

”Ja?” lyder det derindefra.

Anne-Maj går ind, ser Heine Fuglsangs ansigt forvandle sig fra ’det-er-nok-en-af-mine-plagsomme-medarbejdere’ til ’hey-det-er-en-dyrt-betalende-langtidsgæst’ for til sidst at lande på et ’det-kvindemenneske-vil-med-garanti-kla-ge-over-noget’. De hilser med et nik, holder den af myndighederne anbefalede afstand.

Hun sætter sig i gæstestolen.

”Og hvad kan jeg gøre for dig?” Heine læner sig bagud i kontorstolen, sætter fingerspidserne mod hinanden i en pyramide - nøjagtig som alle andre danske chefer, der har været på firmabetalte kurser i kropssprog. "Alt i orden, håber jeg?”

”Tak,” siger Anne-Maj værdigt. ”Men nej, alt er faktisk ikke i orden.”

Han lægger hovedet antydningsvist på skrå. ”Det er jeg da ked af at høre.”

”Det er sådan, at jeg ikke synes, maden her på stedet lever helt op til beskrivelsen i jeres informationsmateriale.”

”Åh.” Heine tipper hovedet endnu en tand. ”Hvad er der da galt med den?”
Anne-Maj remser op. Hun kan se, hvordan direktøren lidt efter lidt taber interessen for emnet, at han tydeligvis ikke finder klagepunkterne specielt graverende. Han nikker automatisk, mens hun ævler løs om bleg bacon og halvt optøede kuvertbrød og asparges uden for sæsonen. Netop som han opløser den lyttende fingerpyramide og gør mine til at ville stoppe hendes talestrøm med et løfte om at stramme op, gør hun klar til at smide trumfen på: ”Ja, jeg talte jo med Chris om det i tirsdags. Han var meget forstående.”

”Nå, jamen så ..Heine smiler. Han sætter hænderne mod kontorstolens armlæn og gør mine til at rejse sig. ”Så er alt jo fint. Det er altid en god idé at tage direkte kontakt til dem, der ...”

”Han var meget forstående,” gentager Anne-Maj stædigt, "eller det sagde han i hvert fald. Det viste sig bare, at det var han på ingen måde, da det kom til stykket.”

”Nej?”

”Han holdt mig for nar, gjorde han.” Anne-Maj gengiver den traurige historie om, hvordan den kæmpestore kok ikke alene havde løjet for hende og fundet på undskyldninger, der var specialfremstillede til at ramme en blødhjertet bedstemor lige i hjertet, men bagefter havde beskrevet hele forløbet for sit personale, der havde leet ad hende i krogene og endda videregivet den morsomme historie til de andre medarbejdere - der efterfølgende havde underholdt den lille gruppe langtidsgæster med den. ”Det er simpelthen så ydmygende,” slutter Anne-Maj.

"Det kan jeg godt forstå,” siger Heine, men der er et glimt af latter i hans øjne, ikke just et tegn på, at han tager hende alvorligt. ”Der er måske sådan lige lovlig meget
drengerøvshumor i det køkken, og nogle gange går de nok lidt over gevind uden at tænke sig om ... Kan du ikke forestille dig det?”

”Det kan jeg sagtens. Men det får mig ikke til at synes, det er okay,” siger Anne-Maj. ”Det skal vel være muligt at komme med forbedringsforslag til køkkenet uden at blive gjort til grin i hele huset.”

”Jeg skal nok tage en snak med Chris.”

”Det lyder ikke, som om du tager det her særlig alvorligt.”

”Jo jo,” svarer Heine. ”Det gør jeg skam.”

Han gør alvor af at rejse sig og åbner døren ud mod foyeren. De svenske damers overstadige stemmer trænger ind på kontoret. Champagnen har ikke gjort dem mindre lattermilde. Heine vender sig mod Anne-Maj med et utålmodigt udtryk, tydeligt irriteret over, at hun stadig sidder ned.

”Jeg kan ikke forstå,” siger Anne-Maj så, langsomt og tydeligt, ”at du som øverste ansvarlige ikke synes, Høve Kurbad har fået dårlig presse nok for nylig. Jeg gætter på, at der er en del, som efter dobbeltmordet i søndags har aflyst deres bookinger. De fire svenske damer, der sidder derude, er her helt sikkert kun, fordi ingen har fortalt dem historien endnu.”

”Der var kun en, der blev dræbt her på hotellet.” Smilet er helt borte, noterer Anne-Maj sig med tilfredshed.

Hun tier. Lader ham tænke hendes replik igennem på egen hånd. Hvis Heine Fuglsang er så smart, som han selv tror, vil tiøren snart falde. Og ganske rigtigt. Hun kan næsten høre den nu fortidige mønt sige pling, da den rammer trægulvet.
”Hvad mener du med, at vi ikke har brug for mere dårlig presse?” Han trækker døren i. ”Er du journalist?”

Anne-Maj ryster på hovedet. ”Nej. Men jeg har en vældig god veninde, der er reporter på Ekstra Bladet. Kriminalredaktionen er meget optaget af alt vedrørende dobbeltmordet.”

"Jamen kokkens tvivlsomme humor har jo ikke noget at gøre med forbrydelsen.”

”For tiden er alt, hvad der foregår her på stedet, vældig interessant for læserne.” Hun ser på ham og gentager: ”Alt.”

Heine vender tilbage til sin plads. "Hvad er det, du vil have?” spørger han og sætter sig.

”Hvad mener du?” Anne-Maj gør sig umage for at uskyldig ud.

”Hvad skal der til for, at du lader være med at sladre til din journalistveninde?” Direktøren trækker computerens trådløse tastatur til sig. ”Rabat? Du kan få ti procent, hvis ...” Han griber musen og begynder at klikke sig frem til en eller anden fil.

"Nej.”

”Tyve?” Da hun nøjes med at ryste på hovedet, fortsætter han: ”Mere end tyve? Er det ikke at stramme den lidt?”

”Jeg skal ikke have noget rabat,” siger Anne-Maj.

”Du får mig altså ikke til at fyre en dygtig kok, bare fordi han ...”

”Jeg vil heller ikke have, at du fyrer nogen.” Og ligefrem dygtig er Chris altså ikke, tænker hun.

”Men hvad så?” Heine er en blanding af irriteret og desperat.
Anne-Maj er ikke fri for at nyde situationen. At opleve den overlegne orm vride sig på krogen ... Det er yderst tilfredsstillende, erkender hun. ”Jeg skal bare have en oplysning.” Han slipper musen, læner sig tilbage i den sorte direktørstol. "Hvilken oplysning?”

”Det ophold, de to dræbte kvinder havde vundet ...” Hans blik flakker. ”Ja?”

”Hvem arrangerede det med hotellet?”

”Det kan jeg da ikke sidde her og ...”

Anne-Maj ignorerer hans indvendinger. ”Hvem lavede du aftalen med? Hvem betalte?”

”Det er fortroligt. Jeg kan da ikke sidde her og udlevere mine samarbejdspartnere, bare fordi du er nysgerrig.” ”Du ved godt, at politiet kan få en dommerkendelse, så de kan se hotellets bankkonti, ikke?”

Heines blik flakker. ”Det får de ikke noget ud af.”

”Så indbetalerens navn figurerer ikke i opgørelserne? Er det dét, du mener?”

Han ser ud, som om han har lyst til at bide tungen af sig selv. "Ingen kommentarer.”

Anne-Maj tænker sig om. ”Der er måske slet ikke overført noget? Var det hotellet selv, der arrangerede den konkurrence?”

Heine Fuglsang er tavs.

"Eller var det dig? Dig personlig?” Anne-Maj ser på ham. ”Dig, der satte en fælde for de to søstre?”

”Nej! Overhovedet ikke!” En blodåre er blevet synlig i hans ene tinding.

"Hvad så? En anden fik dig til det?”

”Hvorfor skulle den konkurrence have noget med mordet at gøre?” Nu kan han ikke længere holde nervøsiteten
ude af stemmen. ”Det er fri fantasi. Det var slet ikke sådan, det var.”

”Men så fortæl.” Da Heine stadig tøver, fortsætter hun: ”Er det bedre, hvis politiet tager sig af det? Det er bare et ord fra mig, så vil de helt sikkert begynde at interessere sig for hotellets regnskaber i almindelighed og den præmie i særdeleshed.”

”Nej,” siger han hurtigt.

Hun betragter ham nogle øjeblikke. ”Jeg siger ikke noget til hverken pressen eller politiet, hvis det viser sig at være ligegyldigt for sagen.”

”Og hvem skal afgøre det, om det er ligegyldigt? Dig?” Hun lader sig ikke rokke. ”Ja, mig.”

Han tier. Tænker sig tydeligvis om. Går over til sidebordet, åbner underskabet og finder en flaske cognac frem. Han holder flasken frem mod Anne-Maj uden at sige noget. Hun ryster på hovedet, og han skænker et glas til sig selv, skyller den rødbrune væske ned.

Så sætter han sig. ”Okay,” siger han, sukker dybt. Anne-Maj venter tavs.

”Det er slet ikke sådan noget.”

Hun siger stadig ingenting.

”Jeg blev ringet op for et par måneder siden og spurgt, om Høve Kurbad var interesseret i at deltage i en konkurrence. Jeg var lidt tøvende over for at skulle sponsorere sådan en stor præmie, der ville tage plads op for betalende gæster ... På det tidspunkt var der netop begyndt at være lidt mere gang i butikken igen; der var ligesom en pause i al den coronaforskrækkelse, restriktionerne blev lempet, og alle troede, at nu var det slut. Folk turde igen gå på restaurant og i spa.”
”Og?”

”Så foreslog han ...”

”Det var en mand?”

”Ja. Han kaldte sig Jesper Knudsen.”

”Kunne du genkende hans stemme?”

"Overhovedet ikke. Han ringede fra et reklamebureau.” ”Okay.”

"Hotellet skulle ikke være sponsor som sådan; konkurrencen var tænkt som en del af en stor kundes sommerkampagne, og han ville bare sikre sig, at ledelsen her på stedet var med på aftalen og måske var villig til at tilbyde en beskeden rabat.”

"Hvilken kunde?”

”Det ved jeg ikke.” Han rømmer sig. "Jeg spurgte vist ikke engang; det var en travl dag, og jeg skulle videre til et møde med ejerne.”

”Ejerne? Er det ikke dig, der ejer hotellet?”

"Som om.” Heine smiler skævt. "Nej, Høve Kurbad er del af Stay Nordic-kæden.”

"Men det er da Høve Kurbads logo, der er på alting.” "Det er kædens koncept, ja. De enkelte hoteller har hver sin profil, så man ikke tænker på det som en kæde.”

”Aha.”

”Jeg er bare ansat som direktør.” Han rømmer sig. "Nå, men det korte af det lange er, at Jesper Knudsen og jeg indgik aftalen, og det var det. Præmien skulle afregnes forud samme dag, som vinderne tjekkede ind.”

"Jeg forstår ikke ... Hvorfor så alt det hemmelighedskræmmeri? Det lyder da ikke, som om du har noget at skamme dig over.”
Heine flytter lidt uroligt på sig. "Fordi ... Der er intet papirarbejde på aftalen. Ingen kontrakt, ingenting. Og det skal der selvfølgelig være, men ...” Han trækker på skuldrene. ”Jeg burde slet ikke have lavet den aftale. Den slags sorterer under Stay Nordics marketingafdeling, men ... Jeg tænkte mig ikke om.”

”Men man må da kunne se på hotellets bankkonto, hvem der har betalt?”

”Nej.”

”Og det må være, fordi ...” Anne-Majs hjerne kører på højtryk. ”Blev der betalt kontant?” Da Heine nikker, forsætter hun: ”Men hvorfor?”

”Det var bestemt ikke noget, vi havde aftalt på forhånd. Hvis jeg ikke havde svedt det ud, så havde jeg bedt receptionen køre en faktura ud, så snart bookingen var på plads, men ...” Nyt skuldertræk. ”Jeg har været ret stresset på det seneste.”

”Hm.” Anne-Maj synes efterhånden, at alle og enhver har stress. ”Men hvor kom kontanterne ind i billedet?” ”Den fredag, hvor vinderne skulle ankomme, lå der en kuvert fra Jesper Knudsen på skranken. Den var adresseret til mig personlig, og ud over det aftalte beløb lå der et brev med et par linjer om, at det her var betalingen - og så vinderens og hendes ledsagers navne.”

”Men der må da have været nogen, som så, hvem der afleverede den kuvert?”

”Nej. Der var travlt den morgen - det er der altid op til en weekend. Hvem som helst kan have lagt den. Ingen havde bemærket det.”

”Men syntes du slet ikke, det var mærkeligt? Hele det forløb med, at ham Jesper Knudsen bookede direkte gen-
nem dig og betalte i kontanter? Det skriger da af, at noget er galt.”

”Ja, det gør det.” Heine ryster på hovedet. ”Det var bestemt ikke okay. Jeg prøvede så at få fat i ham Jesper for at få styr på papirarbejdet. Problemet var, at den eneste kontaktinformation, jeg havde, var det nummer, han havde ringet fra. Jeg fandt frem til det i min mobil, ringede op - og der var kun en automatisk besked om, at nummeret ikke eksisterer.”

’Taletidskort,” siger Anne-Maj.

"Sikkert,” siger han.

”Så du kunne ikke komme til at aflyse aftalen?”

”Nej.” Han skotter til sit armbåndsur, ser hen mod døren. ”Jeg sad virkelig i en klemme. Det var jo mig, der havde kvajet mig, ikke? Det ville være vildt pinligt at skulle indrømme over for personalet i receptionen, at jeg havde opført mig så utjekket - og over for hotellets ejere, hvis de også fandt ud af det. Desuden var vinderne i mellemtiden dukket op. Jeg kunne jo ikke bare smide dem ud, vel? De havde helt sikkert intet som helst med det der underligt ureglementerede forløb at gøre ... Det ville godt nok ikke være nogen god reklame for kurbadet... nu du selv nævner pressen.”

”Helt sikkert ikke,” siger Anne-Maj. ”Så hvad gjorde du?”

Han ser igen på uret. ”Min kone kommer altså og henter mig om lidt,” siger han. ”Så vi må lige sætte farten op.”

”Det styrer du.”

"Jeg besluttede at lade som ingenting. Jeg ville stille og roligt sætte pengene ind på hotellets konto om mandagen ... Og så ordnede jeg bare det lovpligtige papirarbejde i mellemtiden.”
”Og gjorde du så det?” Anne-Maj ser på ham. ”Så vidt jeg har forstået, er vindernes ophold registreret inde i jeres bookingsystem som betalt.”

”Hvor ved du det fra?”

”Lige meget. Hvornår skete det?”

”Det ordnede jeg, da jeg fiksede papirerne.”

”Og pengene? Scorede du dem selv, eller hvad?”

”De ligger stadig her.” Han åbner en skrivebordsskuffe og finder en hvid kuvert frem. ”Da de to kvinder begge døde i weekendens løb, blev jeg nervøs. Jeg var usikker på, om alle de nye hvidvaskregler ville få en klokke til at ringe hos banken, så snart jeg satte kontanter ind.” Heine kaster endnu et blik mod døren. ”Jeg vidste simpelthen ikke, hvad jeg skulle gøre. Uanset hvad, så havde jeg handlet dumt og uansvarligt, og jo længere tid, der gik, uden at jeg foretog mig noget, desto værre så det ud.” Klokken er et par minutter i fire. Anne-Maj skynder sig med det sidste spørgsmål: "Hvorfor i alverden har du ikke talt med politiet om det? Du kan da ikke være i tvivl om, at det her underlige forløb har noget med mordene at gøre.” "Fordi jeg er dum. Og har alt for meget om ørerne. Hvis hotellets ejere finder ud af det ...” Heine ser helt ulykkelig ud. ”Men det gør de jo nok ... nu.”

Anne-Maj rejser sig, finder balancen på krykkerne. Medicinen er heldigvis begyndt at virke. "Du ved godt,” siger hun og ser Heine direkte ind i øjnene, ”at jeg er nødt til at gå videre med det her til efterforskerne?”

”Det er du vel,” mumler han.

”Men hvis du er smart, så gør du det selv,” fortsætter hun. ”Ring til dem, så snart du kan. Giv dem den kuvert. Ligger brevet stadig i den?”
yyf	yy

Ja ...

”0g alle pengene er der?”

”Ja da.”

”Sig til efterforskerne, at du ikke har nævnt noget om det før, fordi du er stresset. Det er helt sikkert ikke første gang, de er ude for den undskyldning.”

"Nej.”

I det samme går døren op. En højgravid kvinde i blomstret sommerkjole træder ind.

”Hej,” siger Heine.

”Er du klar, skat?” siger kvinden. Hun nikker venligt til Anne-Maj. ”1 er måske midt i noget?”

Heine smiler en smule anstrengt. ”Vi er færdige.” ”Godt. Ungerne sidder ude i bilen, så du skal ikke være for lang tid om det.”

"Jeg kommer nu!”

”De sidder og ser Gurli Gris,” siger kvinden henvendt til Anne-Maj, ”så du skal ikke have ondt af dem.” Anne-Maj følges med ægteparret Fuglsang ud i foyeren. Hnn ser efter dem, da de forsvinder ud ad døren; hun let vraltende, han med en hånd mod hendes lænd. De sætter sig ind i en stationcar, hvor man på bagsædet kan skimte to lyse hårtoppe. Det er helt små børn, tænker hun, og en tredje på vej. Måske er det ikke så underligt, at den mand føler, han har lidt for meget om ørerne.
Lørdag den 19. september

Næste morgen vågner Anne-Maj usædvanlig veludhvilet. Ved hjælp af en hel sovepille har hun fået sine otte timers bevidstløshed. Hun føler virkelig, at hun er i overskud. Ikke bare med søvn, men med det hele. Håbet om snart at kunne komme hjem og væk fra dette sted er styrket betragteligt.

Gårsdagens seance med Kim Kellerup var endt med kun at blive på et kvarter, da hun kom så usandsynligt meget for sent. Hun havde undskyldt og forsøgt at blære sig lidt med, at hun bistod politiet med en del af efterforskningen, som ikke havde kunnet vente. Det virkede ikke ligefrem, som om han opfattede det som en ordentlig forklaring på, hvorfor han havde skullet stå og vente på hende i tre kvarter en fredag eftermiddag, så hun tilføjede hurtigt: ”Jeg tror, jeg er klar til at træne på trapper, Kim. Kan du ikke bare vise mig, hvordan man gør, inden du holder weekend? Så kan jeg øve mig på egen hånd.”

Han havde vist hende diverse tricks: Hvordan hun skal bære stokkene i én hånd, så hun kan holde fast i gelænderet med den anden og gå i en nøje tilrettelagt
koreografi op ad trappen - det gode ben først, og så det dårlige; omvendt, når man skal ned. Han fik det til at lyde så nemt, og guderne skal vide, at Anne-Maj holder af mønstre og systemer, men nemt er da det sidste, det er, tænker hun.

Hun har aldrig været god til at følge selv de mest basale dansetrin og kan derfor ikke dyrke aerobics eller zumba, eller hvad de der motionslystne typer ellers har fundet på gennem tiden. Alt det der med højre ben frem og venstre ud til siden, mens man vifter med armene eller vrikker med hofterne eller hopper eller vender sig om i en bestemt og fuldstændig uigennemskuelig rækkefølge - det kan hun simpelthen ikke. Hun har slet ikke tal på de gange, hvor hun er stødt ind i sine stadigt mere irriterede holdkammerater, fordi hun byttede om på højre og venstre og for og bag.

Og når man så samtidig skal bakse med et par krykkestokke ... Anne-Maj var omgående kommet i tvivl om, hvorvidt det er opad eller nedad, det nyopererede ben skal sættes først, og Kim måtte flere gange redde hende, fordi hun selv efter lang tids tankevirksomhed forsøgte sig med det forkerte ... Og så blev han ved at sige, at man ’bare’ skulle sørge for, at det altid er ’det dårlige ben, der er i Helvede’ - med hvilket han mener, at det altid er det, der skal være nederst. Som om det skulle hjælpe. Hun skal stadig stå og grunde længe over det, før hun gør noget. Især nedad er det et mareridt. Hun ser for sig, hvordan hun vil falde den ene gang efter den anden, ødelægge det fine, nye knæled eller lædere det raske. Hvis hun da ikke slet og ret slår sig ihjel.

Anne-Maj har derfor besluttet, at hvis hun gerne vil hurtigt hjem - og det vil hun virkelig gerne - men fortsat
ikke har lyst til at leve med et grimt ekstragelænder, så er hun nødt til at betragte den uværdige bumpe-på-rum-pe-metode som brugbar. I hvert fald når hun er kommet hjem til sig selv, hvor der ikke står en bomstærk fysioterapeut klar til at gribe. Men det behøver Kim jo ikke at vide, tænker hun nu og strækker sig. Han havde været så stolt og tilfreds med hendes fremskridt, da han i går var taget hjem, og man skal da aldrig skyde andre menneskers glæde ned, hvis man kan undgå det, tænker hun.

Hun nøjes forsøgsvis med en enkelt Dolol kombineret med en håndkøbspille, laver pligtopfyldende sine genoptræningsøvelser, går i bad og beslutter sig så til at spise morgenmad i restauranten. Så meget overskud har hun. Nu hvor hun har brokket sig officielt over både sine bordfællers og personalets opførsel, kan hun ligesom bedre have med dem at gøre.

Finn Bocker er meget glad for at se hende, Ida ligeså. Med overdreven hjælpsomhed bestiller hun en ekstra stempelkande kaffe og trækker stolen ud for Anne-Maj.

Tytter, derimod, virker ikke specielt begejstret. ”Nå, du er nok om dig,” siger hun, mens hun med en lang ske rører rundt i sin morgensmoothie; i dag har den en munter, grøn farve, der umiskendeligt ligner en velholdt golfbane.

Måske er det simpelthen blendet græs, tænker An-ne-Maj. ”Om mig? Hvad mener du med, at jeg er om mig?

”Du render rundt og stiller spørgsmål til personalet og konfererer med politiet og alt muligt uden at fortælle os andre en lyd. I går havde du knap nok tid til så meget som at se i vores retning.”
"Årh, så slemt er det da ikke.”

”Jeg troede, vi skulle samarbejde, vi fem ...” Tytter kaster et blik over mod den tomme stol ved siden af Ida. ”Vi fire,” retter hun sig selv, ”... og så kører du bare sololøb.” Hun tager en slurk af smoothien. ”1 går spiste du ligefrem frokost med ham den kinesiske betjent.”

"Vietnamesisk, tror jeg,” siger Anne-Maj og ignorerer Tytters løftede øjenbryn. Hun har bestemt ikke tænkt sig at indvi de andre i noget som helst. Hvis det er en af dem, der er morderen ... I det samme kommer hun i tanker om Heines oplysning om, at det havde været en mand, der ringede om konkurrencen. Finn? Nej, det er altså for langt ude. Risikoen for, at drabsmanden skal findes i denne lille kreds, er minimal. Alligevel afholder hun sig fra en debat i plenum. ”Jeg har intet med opklaringen at gøre.” ”Hvor dumme tror du, vi er?” siger Tytter. ”Ikke ti vilde heste kan holde dig fra at stikke næsen i den sag.” Anne-Maj svarer ikke. Konen har jo ret, så hvem gider gå ind i en diskussion?

”Jeg er ved at lære at gå på trapper,” siger hun i stedet henvendt til Finn, som svarer ved at holde tommelen opad. "Det går rigtig fint, så jeg håber på at kunne komme hjem lidt før.”

”Har du ikke betalt forud for tre uger?” spørger Ida. ”Nej,” siger Anne-Maj. "Jeg betaler forud for en uge ad gangen. Ét beløb for værelset, ét for forplejningen, ét for behandlingerne. Gør du ikke det?”

Ida trækker på skuldrene. ”Det er firmaets sundhedsforsikring, der står for det, så jeg ved det faktisk ikke.” ”Der er nok forskel på folk,” konstaterer Tytter og tager endnu en slurk af græs juicen. ”Jeg betaler hver en krone
selv. Og bagud,” siger hun med et blik til Anne-Maj. ”De regner vel med, at de kan stole på mig, og at min økonomi er i orden.”

Wow, tænker Anne-Maj. Er konen fornærmet over at skulle betale en aldeles overflødig slankekur af egen lomme? Det er det, hun altid siger: Der er en grund til, at de rige er rige.

”]eg betaler ugevis - og forud ligesom dig,” siger Finn og smiler til Anne-Maj. ”Jeg tror altså, det er det mest almindelige ved de her fuldpensionsophold.”

”Jeg kan ikke forestille mig, det bliver et problem, uanset hvordan vi faktureres,” siger hun. ”Hvis jeg tager før hjem, skal jeg da ikke betale for resten af tiden.”

”Nej, det ville da ikke være rimeligt,” stemmer Ida i. "Bestemt ikke,” siger Finn.

Tytter siger ikke noget. Hun sidder og kigger ned i sit glas, hvor lidt over halvdelen af den grønne væske stadig befinder sig. Ser man nøje efter, vil man bemærke en trækning løbe hen over hendes ellers så upåvirkelige ansigtstræk.

Anne-Maj tilbringer formiddagen i havestuen med en af Alt for Familiens krydsord. Hun har brug for at beskæftige sig med noget andet end detektivarbejde, og erfaringen siger hende, at mange problemer ligesom løser sig selv, mens man tvinger hjernen til at fokusere på noget helt andet, som kræver fuld koncentration. Som om en del af bevidstheden arbejder bedst, når den er skubbet i baggrunden. Det plejer at være madlavning, hun kan
bruge på den måde. Jo mere indviklet og krævende en opskrift, desto bedre. Det virker som meditation at lave mad; det renser bevidstheden og gør hjernen skarp. Men i mangel af bedre er en krydsord næsten lige så effektiv, tænker hun og glemmer det så omgående igen, mens hun forsvinder ind i grublerier om en 'Strafbar aktivitet’ på otte bogstaver, hvoraf de to midterste er V og T. Vanen tro bruger hun kuglepen og skriver derfor ikke noget ind i de enkelte felter, før hun er sikker på, ordet passer på alle leder og kanter.

Da opgaven er halvt løst - det drilagtige ord viste sig efter en mængde tværgående bud at være SELVTÆGT - ankommer Iben. ”Didi tager Mortensen med rundt om huset til din terrasse,” siger hun. ”Det er der, vi sidder bedst, ikke?” Anne-Maj humper lidt stakåndet efter Iben.

Hele processen fra forleden gentages: Mortensen er helt overgearet lykkelig for at se sit menneske, Didi hiver den bærbare op af tasken, Iben stiller tre colaer på havebordet sammen med en pose chips. Da der er faldet ro på gemytterne, og Mortensen har fundet en solstråle at lægge sig i, begynder Didi at afrapportere: Hun - eller rettere hendes alias, Holly- har undersøgt de forskellige Facebook-grupper lidt mere grundigt. Hun har tjekket medlemslister uden at finde andre genkendelige navne end Miahs og Lenettes. Til gengæld, fortæller hun stolt, har hun fundet ud af noget andet interessant: Langt de fleste af de coronaskeptiske og konspiratoriske grupper er af gode grunde oprettet efter medio marts, da de første restriktioner blev vedtaget af et dengang enigt folketing. Antivaccinationsgruppen, derimod, er næsten ni år gammel.
Det har Anne-Maj jo for længst opdaget på egen hånd, men hun nænner ikke sige det til Didi. Derimod er det nyt for Anne-Maj, at gruppen er stiftet og igennem alle årene har været administreret af Lenette, der tydeligvis var en hård moderator. Ethvert medlem, som viste tegn på en kritisk holdning til hendes påstande, er blevet slettet og blokeret fra gruppen, hvilket hun ikke på noget tidspunkt har lagt skjul på. I gruppereglerne står der faktisk direkte, at dette ikke er en debatgruppe, men et forum for ligesindede.

Der er en enkelt medadministrator i gruppen, en kvinde ved navn Odessa Olsen, der nu er blevet alene på posten. Hun har skrevet en lang og sorgfuld nekrolog over Lenette. Under opslaget er der over to hundrede kommentarer med masser af hjerte-, engle- og regnbue-emojis.

Anne-Maj stirrer fascineret på skærmen, mens Didi scroller ned gennem kommentartråden i et tempo, der tager pusten fra hende. Anne-Maj er fuld af beundring for sit dygtige barnebarn. Tænk at optræde så hjemmevant på internettet, hele tiden intuitivt at vide, hvordan man skal komme ind i diverse systemer, selv dem, man ikke kender i forvejen. Hun ved godt, at Didi er lidt speciel med sine stærkt selektive madvaner, og at hun så afgjort foretrækker voksenselskab frem for at være sammen med jævnaldrende. Men er den lille, gammelkloge nørd med det kejtede socialliv også noget særligt, når det handler om teknik, eller er dette talent generelt for hendes aldersklasse? Anne-Maj har på fornemmelsen, at sandheden ligger et sted midtimellem. Didi har måske nok en særlig flair for computere, men både hun og de andre børn i hendes generation er vel det, man kalder digitalt indfødte.
Hvor må det være rart, tænker Anne-Maj. De unger vil få et meget anderledes liv end deres forældre og bedsteforældre. Et liv, hvor man kan finde alle oplysninger, købe alt, kommunikere med alverden, løse de fleste problemer og få social kontakt, uanset om man er sort, hvid, kvinde, mand, fysisk handicappet, ordblind eller lider af social angst. Det er ligegyldigt, hvilket sprog man taler, eller hvilken nation man bor i. Ingen kan se, om man bruger sin computer ved hjælp af tastatur eller mikrofon, om man støtter sig til stavekontrol og maskinoversættelser eller flytter cursoren ved hjælp af øjenbevægelser, fordi man er ude af stand til at bruge hænderne. Internettet er et univers, som trods alle de mange indbyggede risici har potentiale til, at folk kan mødes ligeværdigt trods vidt forskellige vilkår. Det eneste, man ikke kan få på nettet, er berøring. Til den brug er man stadig nødt til at møde hinanden ude i virkeligheden. Anne-Maj håber virkelig, at Didi og hendes jævnaldrende også er sammen fysisk - i hvert fald når corona-faren er overstået.

”Har du lagt mærke til, om Miah havde en kæreste?” spørger hun, da de har tjekket hele kommentartråden under nekrologen uden at finde noget, der får en klokke til at ringe. "Altså, jeg ved godt, det ikke står på hendes profil, men måske er du faldet over noget i en kommentar et sted?”

"Niksen biksen,” svarer Didi og læner sig tilbage med coladåsen i hånden. ”Men jeg kender nogle andre, der er kærester.” Hun kigger over på sin mor og fniser.

”Didi!” Rødmen skyller op i Ibens kinder. ”Hold så bøtte.”

”Men det er I da.” Nu ler Didi henrykt. "Fortæl det nu!”
Anne-Maj siger ingenting, nøjes med at se på Iben med et nogenlunde neutralt udtryk. Hendes datter klapper altid i, hvis hun føler sig presset, så hvis man vil have noget at vide, må man gå lempeligt til værks.

”Ja ... Eller jo, vi kan måske godt kalde os kærester, selv om ... Det har ikke ... Jeg mener, vi har ikke sådan direkte aftalt, at vi ...” Iben ser på sin mor. ”Det er altså ret nyt.” ”Nå?” Anne-Maj forsøger ihærdigt at virke ligeglad, men ved godt, at det nok ikke helt lykkes. Iben bliver i hvert fald tavs.

”Det er Jonasl” siger Didi og griner igen. ”De går hele tiden lange ture, og de kysser, når de tror, jeg ikke ser det, og ...”

”Didi!” næsten råber Iben, men nu ler hun også. ”Du kan ikke være det bekendt!”

”... og i nat sov han inde hos os.” Ungen griner som en flækket træsko. ”De troede, de var så smarte, og at jeg ikke opdagede noget, men det gjorde jeg.”

Anne-Maj er stadig ved at fordøje informationerne. ”Jonas? Hvem Jonas?” Hun ser på Iben. ”Min Jonas?” Iben nikker, stadig rød i kinderne.

”Er det helt nyt?”

”Årh, ikke helt. Det har stået på sådan on and off et par måneder.” Iben smiler. ”Vi er bare gået stille med dørene.” ”Ja, det har I godt nok. Jeg har ikke haft den mindste anelse.”

”Det var han ellers sikker på, du havde.”

”Ikke spor.” Anne-Maj er irriteret på sig selv. Hvorfor har hun ikke for længst regnet det ud? I det mindste, da Jonas i søndags kom på visit som budbringer fra Iben. Det burde da have fået en klokke til at ringe.
”Og nu skal vi ikke snakke mere om det ,” siger Iben og tager en håndfuld chips. ”At I ved det.”

Didi ler stadig, stolt af at være den, der har afsløret morens kærlighedsforhold.

"Jamen han er da også en vældig s...” siger Anne-Maj. ”Jeg mener det, fru Mortensen,” afbryder Iben. ”Mit forhold til Jonas er ikke et emne for et familiemøde. Didi skal holde sin bøtte, og du skal tænke på noget andet.” Anne-Maj og Didi ser på hinanden. Didi vipper øjenbrynene op og ned, og de ler begge. Iben ryster på hovedet. Hun kan ikke lade være med at smile, men samtalen om hendes privatliv er slut.

”Nå,” siger Anne-Maj, der har taget Mortensen op på skødet. Den ruhårede gravhund er vågnet af al den fnisende opstandelse. ”Jeg har altså også nogle nyheder til jer.” ”Om mordene?” spørger Didi. Hun har munden fuld af chips, og der flyver en regn af krummer ud, da hun fortsætter: ”Fortæl!”

”Jo, jeg fik pludselig en idé i går,” begynder Anne-Maj. Hun gennemgår samtalerne med først Lone Jels, så hoteldirektøren. Endnu en gang udelader hun alt det med den løgnagtige kok, men medtager alle de andre detaljer, hun kan huske, om de to døde kvinders indbyrdes behandlingsbytte, om opringningen fra den mand, der havde kaldt sig Jesper, om kontanterne i kuverten, om Heine Fuglsangs uigennemtænkte reaktioner. ”Hvis alt det her er rigtigt, så betyder det,” slutter hun, ”at de mord var nøje planlagt. Og hvad der er endnu mere interessant: at det højst sandsynligt ...”

”... var Lenette, der var det egentlige offer,” overtager Iben, som aldrig har været tabt bag en vogn.
"Netop,” siger Anne-Maj. Hun er en anelse pikeret over at blive frarøvet sin pointe, men beslutter at lade som ingenting.

”Ved I hvad?” Det er Didi. ”Den, der ringede, kan altså sagtens have været en, ham direktøren godt kendte.” "Heine er meget sikker på, at det ikke var,” siger Anne-Maj. ”Han er faktisk slet ikke i tvivl.”

"Man kan bruge en helt simpel app ...” Didi har taget mobilen og leder efter noget i den. ”Man kan altså sagtens forvrænge en stemme, så den ikke kan genkendes. Man kan endda få en kvindestemme til at lyde som en mands.”
”Du har ret ” siger Iben. ”Det har jeg også læst om. Det er en helt banal funktion i udstyr til elektronisk lydbe-handling.”

”Arh, hva?” Anne-Maj synes, at de to andre bevæger sig langt ud på fantasiens overdrev. ”Man vil da kunne høre, at det er en kunstig lyd.”

”Ved du hvad, Mor?” siger Iben. ”Man kan nærmest alt nu om dage med den rigtige software. Man kan også skifte ansigter ud på skuespillere, så det ser ud, som om det er en selv, der bliver båret af en paraply ligesom Mary Poppins eller klatrer på skyskrabere som Tom Cruise. Eller du kan tage et videoklip og manipulere mundbevægelser og stemme, så for eksempel Putin læser et kærlighedsdigt op, eller Trump siger noget fornuftigt.”

"Virkelig?” Anne-Majs hjerne kan næsten ikke tage det ind. ”Så kan man jo ikke stole på noget som helst mere.” ”Det kan man nemlig lige præcis ikke.” Didi ser op fra mobilen. ”Jeg har lige downloadet en gratis app. Den er sikkert lidt primitiv, men ... Hør her.” Hun trykker på skærmen, og en lys barnestemme siger: ’... så kan
man jo ikke stole på noget som helst mere! ”Det er dig, Mormor."

Anne-Maj er rystet i sin grundvold. Man burde snart ikke kunne blive forbløffet mere over al den teknik, men det her ... det er langt ud over, hvad hun havde troet muligt.

"Og hør det her: ’... så kan man jo ikke stole på noget som helst mere!” Denne gang udtales ordene med en gammel mands stemme, langsomt, lidt rystende. Didi ler. "Kan du høre?” siger hun. "Og det er pærelet. Man kan både gøre det her, som jeg lige har gjort - altså optage noget og afspille det bagefter, men der findes helt sikkert også en app, der kan manipulere lyden, mens man taler. Ham hoteldirektøren kan overhovedet ikke vide, om det er en mand eller en kvinde eller en ung eller en gammel, han har talt med."

"Hold kæft, det er uhyggeligt." Anne-Maj er så oprørt, at hun helt glemmer det med at tale pænt, når det uskyldige barn er inden for hørevidde. "Det ændrer jo alt. Alt, hvad man ser og hører i fjernsynet eller på nettet... Det er bogstaveligt talt fake news. Det er jo livsfarligt."

"Ja,” siger Iben. "Og det er derfor, det der med at mødes fysisk i fremtiden vil få en helt anden rolle end i dag. Man kan først stole på, at folk virkelig siger det, de siger, når man personlig har set dem gøre det. Måske bliver det igen moderne med rigtige vælgermøder i forsamlingshuse og gymnastiksale ligesom i gamle dage.”

"Det er da kun, indtil robotterne for alvor kommer,” siger Didi uden antydningen af skræk i stemmen. "Når man først har lavet en robot, der ligner for eksempel en politiker fuldstændig, vil den naturligvis også kunne
programmeres til at tale og bevæge sig som ham, så ingen vil kunne se og høre forskel. Det varer ikke ret lang tid, har jeg set i en YouTube-video. Skal jeg finde den til dig?”

”Nej tak!” Anne-Maj kan simpelthen ikke rumme mere. Det er alt for abstrakt, alt for uhyggeligt. Hun er pludselig ikke helt så positiv over for den digitale verdens velsignelser. Hun er nødt til at tænke på noget andet og mere konkret: ”Har I husket avisen?”

”Nå ja.” Iben henter Netto-posen. ”Her.” Hun rækker sin mor Ekstra Bladet.

Anne-Maj sætter Mortensen ned på fliserne. Sussi Andersens ansigt fylder en pæn del af forsiden sammen med rubrikken 'GALNING MYRDEDE MINE DØTRE’.

"Vi går lige en runde i anlægget, så du kan læse i fred,” siger Iben. "Kom, Mortensen.” Hun tager fat i flekslinen, og hunden rejser sig omgående. "Vil du med, Didi?”

”Skal jeg?”

"Kom nu bare. Du tager ikke skade af at se på nogle træer.”

De vandrer ned ad anlæggets stejle, snoede stier. Mortensen trækker ivrigt i snoren, som om han alene har ansvaret for at holde det lille optog i gang. Bagerst, et par meter efter Iben, kommer Didi sjaskende. Hun ligner i betænkelig grad allerede en teenager.

Anne-Maj bladrer op på interviewet. Helle Wiig har holdt sit løfte, sådan da. Lenettes eks omtales kun forbigående, og der er egentlig ikke nogle direkte antydninger af, at han skulle have gjort sin søns mor noget, selv om man sagtens kan fornemme, han nok ikke er Sussis favoritmenneske, og at hun er bitter og ulykkelig over at
blive frarøvet sit barnebarn. Intetsteds kaldes Nikkos far en 'stodder’. At manden alligevel vil føle sig stødt, er An-ne-Maj på den anden side ikke i tvivl om. Lenettes mor har virkelig skudt sig selv i foden, hvis hun gerne vil have et ordentligt forhold til ham i fremtiden.

Interviewet som sådan byder ikke på meget nyt. Det opremser stort set de samme oplysninger som den samtale, Anne-Maj i torsdags havde med Miah og Lenettes mor. Men i en sideartikel har Helle Wiig samlet nogle faktuelle oplysninger om ofrene, nærmest som en slags dobbeltnekrolog, og dem studerer Anne-Maj med stor interesse. Noget af det ved hun naturligvis i forvejen, men ikke det hele.

Miah var, skriver Helle Wiig, flyttet til København allerede som syttenårig, men slog sig nogle år senere ned i Holbæk, hvor hun indtil sin død boede i et lejlighedskompleks et stykke ude ad Valdemar Sejrsvej. Miah havde været gift og skilt to gange og i en periode boet sammen med en tatovør, som blev beskrevet som ’realitystjerne’ - Anne-Maj har aldrig hørt om ham - og hun havde ingen børn. Gad vide, om det var tatovøren, som havde været så jaloux, at Miah var nødt til at holde sin nye kærestes identitet skjult. Det spørgsmål ville hun ønske, hun kunne stille Sussi.

Lenette, derimod, havde aldrig været gift. Hun var for syv år siden flyttet sammen med Nikkos far i Asnæs, men efter blot et år var forholdet gået i stykker. Lenette var blevet boende i deres lejlighed og havde passet sit eget barn samt et par andre - først i Asnæs, senere i Tuse, hvor hun og Nikko flyttede ind hos hendes mor. Jobbet som privat børnepasser havde tilsyneladende passet Lenette
godt, for hun var fortsat med det, også efter at hendes egen dreng var kommet i børnehaveklasse.

Ah. Anne-Maj lægger avisen ned på bordet. Det havde hun ikke lige gennemskuet: at Lenette og hendes mor boede sammen. Hun havde taget for givet, at Nikko bare blev passet hos sin mormor, mens Lenette var på kurophold. Men det giver egentlig god mening; forklarer i hvert fald, hvorfor Sussi er så vred og fortvivlet over, at hun ikke bare kan få lov at overtage forældremyndigheden over Nikko eller i det mindste har krav på en samværsordning. Hvis hun har boet sammen med drengen næsten hele hans liv, deltaget i pasning og opdragelse ... Det må virkelig være hårdt. Tænk at miste begge sine børn og sit barnebarn inden for et døgns tid ... Der er egentlig ikke noget at sige til, at Sussis dømmekraft er i bund for tiden. Spørgsmålet er, om den nogensinde kommer igen.

Asnæs? Anne-Maj læser atter den korte tekst. Lenette har boet sammen med en fyr i Asnæs, men flyttede med sit barn, da drengen var helt lille ... Asnæs? Hvad pokker er det ved den by, der får en klokke til at ringe i baghovedet? Og pludselig husker hun det: Kim Kellerup. Han bor også i Asnæs; har boet der hele sit liv. Han er separeret, og hans kone tog deres barn med sig, da hun gik fra ham ... Hvor gammel var det, det barn var? Var det ikke seks, han sagde? Jo, lige knap seks ...

Med blikket rettet ud mod bugtens blå vand, hvor et par sejlbåde ligger for anker, tænker Anne-Maj sin nye idé igennem. Forklaringen ligger ligefor: Kim må være Lenettes eks, Nikkos far, ham, Sussi kalder 'stodderen’ ... Det må være sådan, det hænger sammen, tænker hun og får i det samme øje på Iben og hendes lille entourage,
som arbejder sig op ad skrænten. Det var en kort tur, tænker Anne-Maj. Didi danner ikke længere fodslæbende bagtrop, men småløber helt i front, viftende med et eller andet. Hun er for langt væk til, at Anne-Maj kan se, hvad det er.

I det samme kommer hun i tanker om to ting, der kvæler hendes næsten fuldbårne teori i fødslen: Kim sagde for nogle dage siden, at hans ekskone bor på Midt-sjælland - der ligger Tuse da i hvert fald ikke. Det er så nemt at undersøge, at det ville være virkelig dumt af ham at lyve om det. Det samme gælder hans oplysning om, at deres barn er en pige. Desuden ... Hvis det havde været Kim Kellerup, der var 'stodderen’, ville han fra i mandags have været enlig far til et barn i børnehaveklassealderen; et barn, der netop har mistet sin mor og derfor helt sikkert har brug for nærvær og tryghed hos den far, han næsten ikke kender. Og Kim har da på ingen måde virket, som om han havde den slags udfordringer. Han har hele ugen været på arbejde hver dag og virket glad og afslappet.

Niks, tænker Anne-Maj nu. Den teori holder ikke en meter. To forskellige børn af hvert sit køn, to forskellige dysfunktionelle familier, to forskellige ekskoner i forskellige byer. Sammenfaldet består kun i, at børnene er jævnaldrende, og at begge parter har forbindelse til Asnæs. Anne-Majs teori er ubrugelig, konkluderer hun lidt skuffet.

Didi er i mellemtiden nået helt op til terrassen, og nu kan Anne-Maj se, hvad det er, barnet forsigtigt holder fastklemt mellem tommel- og pegefinger: et lyseblåt plastovertræk af den slags, ejendomsmæglere og krimi-
nalteknikere insisterer på, at man skal have om skoene for ikke at grise gulvene til.

”Se, hvad Mortensen fandt!” siger barnet oprømt. ”Jeg snuppede den, før han kunne nå at hapse den.”

”Hvor fandt han den?”

”På en busk dernede.” Hun peger ned mod buskadset, som markerer anlæggets bagerste skel. ”Den hang på de nederste grene, som om den var blæst derind.”

”Men hvorfor ... Åh.” Anne-Maj afbryder sin egen tankerække. ”Du tror, det er et overtræk, som drabsmanden har brugt?”

”Ja, hvorfor egentlig ikke?” Iben er nu også nået frem, stakåndet af turen op ad skråningen. Mortensen hilser overstrømmende på Anne-Maj, som om de har været adskilt i mindst et døgns tid, selv om hele turen kun - højt sat - har varet et kvarter.

"Politiet gætter på, at morderen havde sådan nogle futter på, ikke? Og plasticdragt og handsker og alting. Var det ikke det, du sagde?” Didi holder stadig den lyseblå plastdims ud fra sig. ”Det er et bevis, fru Mortensen!”

”Der har været masser af teknikere her i den seneste tid. Det kan sagtens være en af deres, der er kommet på alveje.”

"Jamen hvis nu!”

”Okay, okay. Måske har du ret,” siger Anne-Maj. ”Den kan i hvert fald være et bevis. Lad os give den til politiet ... Der ligger en kuvert i hotelmappen inde på bordet, skat. Kan du putte den deri uden at røre for meget ved den?”

Da plastfutten er forsvarligt emballeret, ringer Anne-Maj til Anders Hall. Den går direkte på svareren. Det
er lørdag; måske holder han weekend? Ah, tænker hun. Midt i en drabsefterforskning? Næppe. Hun sender ham i stedet en sms om, at hun er i besiddelse af noget, der måske kan vise sig at være bevismateriale.

Iben bliver stående, klar til at tage hjem, men Didi smider sig ned i havestolen. ”Nå, fandt du ud af noget, fru Mortensen?” spørger hun sin mormor med en forretningsmæssig mine, som var de jævnbyrdige detektivkolleger. "Noget, vi kan bruge, mener jeg?”

”Tja, det troede jeg faktisk, men ...” Anne-Maj fortæller om de interessante sammenfald og den teori, hun havde brygget sammen om Kim Kellerup - og om, hvordan hun selv havde taget livet af den et øjeblik senere. ”Bare ærgerligt,” siger hun. ”Det passede ellers så godt.”

Didi svarer ikke. Hun er atter i gang med den bærbare. ”Skat, ikke mere af det der nu,” siger Iben. ”Vi skal altså til at køre hjem.”

”Fem minutter,” svarer Didi uden at tage blikket fra skærmen.

Iben himler med øjnene og sætter sig. ”Kun fem,” siger hun. ”Jeg har en aftale.”

Didi river sig løs et sekund: ”Med Jooooonas,” griner hun.

Hendes mor ryster smilende på hovedet, men modsiger hende ikke.

”Vent lige,” siger Didi pludselig. ”Her er noget... Ja!” Hun sidder lidt og læser, klikker et par gange mere. Hendes mor og mormor sidder andægtigt og betragter hende. ”Yes!” næsten råber barnet. ”Jeg søgte på 'dagpleje’ plus ’Asnæs’ plus ’Lenette’, og laaaaangt nede i listen er der det her ... Hør her.”
Hun begynder at læse op. Et par stærkt ophidsede sætninger om, at en dagplejer i Asnæs har slået et barn ihjel, og at myndighederne ikke vil indrømme det. ”Det står i kommentartråden til en blogpost,” forklarer Didi. ”På en side, der hedder MamaMedHjertet.dk. Alting her handler om amning og babyer og fødsler og pasningsordninger, og hvor dårligt småbørnsfamilierne bliver behandlet.” ”Okay,” siger Iben.

”Ja ja, det er meget godt, men ... Vend lige tilbage til det med det døde barn,” siger Anne-Maj, som aner konturerne af noget interessant. Hvis Lenette virkelig har slået et barn ihjel, så ville forældrene til det barn da have al mulig god grund til at ønske sig hævn. "Nævnes Lenettes navn?”

”Øhm ... ja. I en anden kommentar.” Didi skubber computeren over til Anne-Maj. ”Læs selv.”

Iben kommer over, stiller sig bag sin mors stol og læser med. Efterhånden er der ingen af dem, der husker det med afstanden, men Anne-Maj ville ønske, at Iben i det mindste ville bruge mundbind i en situation som denne. Hun siger ikke noget, rykker sig bare lidt, så deres hoveder ikke ligefrem mødes foran skærmen.

Blogposten argumenterer for, at en dagpleje er et meget mere trygt sted for små børn end en vuggestue, hvor alting jo er så upersonligt, og hvor der ikke er fokus på det enkelte barn. I kommentarsporet går bloggerens følgere så amok. Dagplejetilhængere og institutionsfans er lige skråsikre. En kvinde har skrevet en lang smøre om, at der er uddannet - dermed fagligt bedre - personale på daginstitutionerne. Hun påpeger det smarte i, at der er kendte ansigter omkring ungerne, selv om en pæda-
gog skulle lægge sig syg - mens børnene i tilfælde af en dagplejers fravær skal passes af en fremmed. Det lader dagplejefolket bestemt ikke stå uimodsagt. De kaster sig over institutionstilhængeren med grumme historier om forsømte tumlinger og manglende stimulation. En særlig vred debattør - Anne-Maj mistænker hende for selv at være dagplejer - hiver et par sager med bortløbne eller glemte børnehavebørn og uopmærksomme pædagoger frem.

Og så er det, det kommer: et dårligt stavet, men umisforståeligt indlæg fra en, der kalder sig MagneMor92, som skriver, at dagplejerne ikke skal komme for godt i gang med skræmmehistorierne. Hun har selv hørt om en dagplejer, som var skyld i et barns død, men aldrig blev straffet, fordi myndighederne holdt hånden over hende, og at kællingen stadig arbejder som dagplejer. En anden bruger giver hende straks ret og tilføjer, at ’det lyder som L.A. fra Asnæs’. MagneMor92 svarer, at hun har ret, men at de hellere må lade være med at nævne navnet, fordi ... noget med ytringsfriheden. Anne-Maj forstår det ikke helt. Det er hun åbenbart ikke ene om, for lidt længere nede i tråden er der én, der helt ublu kalder den pågældende dagplejer for Lenette.

Tråden fortsætter nærmest i det uendelige. Anne-Maj bliver helt træt. Hun hader mundhuggerier af enhver art - og da især på nettet, hvor folk kan sidde anonymt og svine hinanden til uden konsekvenser. Visse emner giver klart mere ophidsede debatter end andre: feminisme, indvandrere, hundeopdragelse, corona samt - kan hun nu konstatere - pasningsordninger. Hun husker det altfortærende had, der driver ned ad Holly Poulsens nyhedsside, og gyser.
"Interessant ,” siger Iben og retter sig op. ”L.A. - Lenette ... Det kan vel næsten ikke være andre end hende?"

"Det er nok begrænset, hvor mange dagplejere med netop de initialer og det fornavn der har været i en lille by som Asnæs ” siger Anne-Maj. "Hvornår er det indlæg skrevet, Didi?”

Barnet, der har trukket den bærbare til sig, studerer skærmen et øjeblik. "Det er tre år gammelt."

"Altså efter at Lenette var flyttet til Tuse ...” Anne-Maj bider sig i læben, mens hun grubler. "Men det behøver jo ikke betyde noget. Der står jo ingenting om, hvornår det skulle være sket, eller hvor hun arbejder i dag, vel?” "Måske står der mere i resten af kommentarsporet. Der kan jo være nogen, som er lidt mindre forsigtig med detaljerne,” siger Iben og sætter sig. Hun har tilsyneladende glemt alt om sin aftale. "Lad mig lige se, skat.”

Didi skubber igen computeren tværs over bordet.

"Jeg orker altså ikke at læse mere lige nu,” siger An-ne-Maj. "Jeg bliver i så dårligt humør.”

"Jeg skimmer det lige.” Iben kniber øjnene sammen og læser. "Det er der ikke,” siger hun lidt efter. "Ikke en lyd mere om den sag. Resten af tråden kører helt af sporet, fordi der en, som mener, at alle de andre er dårlige mødre, fordi de ikke selv passer deres afkom. Og så eksploderer det hele.” Iben ler. "Kæft, hvor folk hidser sig op.”

"Nå, men jeg er i hvert fald blevet nysgerrig," siger Anne-Maj. "Jeg kunne virkelig godt tænke mig at høre noget mere om den sag. Bare jeg kunne finde ud af en måde at opspore Sussis adresse på. Hvis der virkelig er noget med, at et af Lenettes dagplejebørn er dødt, må hendes mor da kende til det."
"Synes du ikke, du skulle lade politiet om det?”

"Hvis de ikke engang kan finde ud af at svare på mine sms’er, kan de rende og hoppe.”

Iben ryster på hovedet, men siger ingenting.

Lidt efter klapper Didi sin bærbare sammen, og den lille familie forsvinder ud til bilen. Anne-Maj bliver siddende. Tankerne hvirvler rundt i hendes hoved. Da det en halv time senere banker på døren, farer hun sammen. ”Ja!” råber hun med en hånd mod det øverste af brystkassen som for at forhindre sit hjerte i at bryde ud og baske væk.

Politibetjenten med det røde skæg stikker hovedet ind: ”Jeg har fået besked på at hente noget hos dig,” siger han.

”Ja.” Anne-Maj rejser sig og humper hen til skrivebordet. Hun er en anelse irriteret over, at Anders Hall bare har sendt et bud. Han kunne da i det mindste have kontaktet hende telefonisk for at høre, hvad det drejer sig om. ”Her.” Hun rækker den rødskæggede kuverten.

”Hvad er der i?” spørger han.

”Et plasticovertræk til en sko ... Du ved, sådan et lyseblåt et.”

Han nikker. ”Og hvor fandt du det?”

”Det var nu ikke mig. Det var min hund.” Anne-Maj peger ned ad skrænten og forklarer. Beder dem kontakte Iben, hvis de har brug for, at nogen udpeger den konkrete busk. ”Jeg troede egentlig, Anders Hall selv ville dukke

r>

op?

"Næppe.” Betjenten ler. ”Han bliver gift i dag. Og deres barn bliver døbt. Han har temmelig meget andet at tænke på.”

"Jamen nej da!” Anne-Maj har ikke skænket det en tanke, at knægten kunne have en familie. Så ung han er.
Eller ... Hun ryster på hovedet: 'Knægten’ er omkring de tredive, regner hun sig frem til. Det siger desværre mere om hendes egen alder end om hans, at hun opfatter ham som et barn. "Ja, så er han lovligt undskyldt.”

"Liselotte Schmidt kan du heller ikke få i tale. Hun skulle faktisk have været med til festen,” fortsætter betjenten, inden Anne-Maj når at spørge. "Men hun blev kaldt ned til en grim sag i Ruds Vedby.”

"Drab?”

"Det ser det ud til, ja.” Han går hen mod døren. "En brand, måske påsat; én død, én i kritisk tilstand.”

"Så der er ingen efterforskere på den her sag i dag?” "Jo, der sidder sikkert nogle og arbejder med den inde i Holbæk. Jeg ved det faktisk ikke.” Han lægger hånden på dørhåndtaget. "Anders er tilbage på mandag, har han sagt, og tager så et par uger fri, når den her sag er opklaret.” "Så de skubber bryllupsrejsen?”

"Der er jo ikke meget rejseri lige for tiden, så de skulle faktisk ingen steder.”

»\to	•

JNa nej.

"Men hans kone er alligevel ikke helt vild med, at han er nødt til at arbejde. Han havde lovet at gøre terrassen færdig, mens det stadig er godt vejr.”

Anne-Maj er træt, kan hun mærke, da betjenten er gået. Hun har brug for stilhed, ro, ensomhed i et par timer. Og måske noget mad. Frokosten har hun misset, men hun kan vel få køkkenet til at lave en sandwich.

Hun sætter sig ved favoritbordet i havestuen, der heldigvis er tom. Alle andre holder vel siesta eller går tur i det gode vejr. Hun får fat i Katrine og bestiller en panini med brie, tomater og pesto. Mens hun venter på den, ser hun
sig om og får en opløftende overraskelse: På nabobordet ligger Alt for Familien, som hun må have glemt herude, da Iben og Didi ankom. Hurra, tænker hun. En krydsord er lige, hvad jeg har brug for.

Anne-Maj henter bladet og slår op på den opgave, hun i formiddag var begyndt på. Den ser helt forkert ud. Et øjeblik er hun konfus, men så går sandheden op for hende: Hendes fine, velordnede krydsordsopgave, hvor alt stod snorlige, og alle udfyldte felter bar de korrekte bogstaver, er blevet vandaliseret på det groveste. Nogen har simpelthen løst resten af den. Store, sjuskede bogstaver, som visse steder ligefrem går uden for firkanten. Uigennemtænkte gætterier, som bare er streget ud og rettet til andre bogstaver ... Trods den groteske fremgangsmåde er vedkommende endda nået frem til det korrekte resultat, konstaterer hun surt. Det er hærværk, tænker Anne-Maj, simpelt hærværk. Hvordan kan nogen finde på at løse andre menneskers krydsogtværser? Hun slår op på en anden side i krydsordssektionen og forsøger at komme i gang med en ny opgave, men hendes hjerne bliver hængende ved det svineri, nogen har lavet i hendes blad. Det er, som om det grimme kradseri brænder sig vej gennem siderne og forhindrer hende i at koncentrere sig. Da Katrine kommer ud i havestuen med den lune sandwich, beder Anne-Maj hende smide bladet ud.
Den aften sker det igen. Anne-Maj vil tage noget smertestillende til natten, og den lille sølvæske viser sig at være tom. Forskellen er blot, at det denne gang ikke er spor mystisk. Hun har simpelthen indtaget den sidste kapsel for nogle timer siden. Lige efter hun havde opdaget hærværket mod sit krydsordsblad, indtog hun en cocktail bestående af en håndkøbspille og en Dolol - og noterede sig ved den lejlighed, at æsken med gravhundemotivet var tom; hun skulle huske at fylde den op. Og det er præcis, hvad hun agter at gøre nu.

Anne-Maj rejser sig og humper over til garderoben, i hvis bund den orange kuffert med pillelageret befinder sig. Hun ved, at hun kun har et enkelt blisterark med Dolol tilbage, så hun må nok begynde at rationere. Er det overhovedet nødvendigt at tage en nu, for eksempel? Kunne et par håndkøbstabletter ikke være nok til natten, hvis de kombineres med en halv sovepille? Anne-Maj tvivler på, at hun kan få sin gamle arbejdsgiver til at forny recepten på flere af de stærke piller.
Hun roder lidt rundt i kufferten; hiver den ud på gulvet, så hun kan åbne den helt ... og erkender efter ganske kort tid, at hele hendes beholdning er væk; i hvert fald den interessante del af den. Der ligger +50-vitaminer og fiskeolie og glukosamin og blodtrykssænkende tabletter og jern og D-vitaminer og alt muligt andet fordelt på en mængde beholdere i et helt bestemt system, men både Dololerne og sovemedicinen er pist væk.

Er det hende, der er blevet skør? Anne-Maj sætter sig tilbage på sengen. Nej, pokkerme. Nok spøger hun af og til med, at hun har Alzheimer Light, men det er kun en joke; senil er hun på ingen måde. Hun er heller ikke påvirket af noget som helst, for den sags skyld, hverken medicin eller alkohol. Anne-Maj er ved sine sansers fulde brug - og hun ved med sikkerhed, at en eller anden har været herinde på et tidspunkt inden for det seneste par døgn. Hun forsøger at huske, hvornår præcis det var, hun sidst fyldte sølvæsken. I forgårs, måske. Eller i går.

Men hvem har været herinde? Anne-Maj ser sig om. Alle hendes øvrige ting ligger, som hun selv har lagt dem - på det punkt ville hun aldrig tage fejl, da hendes visuelle hukommelse er rent ud sagt skræmmende. Selv i natbordsskuffen og bag den lille låge i møblets nederste halvdel ligger alt på rette plads, konstaterer hun. Anne-Maj hinker ud på badeværelset: Såvel hylder som toilettaske er urørt, det er hun villig til at lægge hovedet på blokken på, og hendes få smykker ligger stadig pænt i deres æske. Ingen har gennemrodet værelset for at finde hendes gemmested. Den, der har været herinde, har vidst præcis, hvor de eneste interessante præparater blev opbevaret.
Stuepigen nægter hun at overveje. Det er altid denne personalegruppe, der først bliver mistænkt, og netop derfor er stuepigerne, ved Anne-Maj, uhyre omhyggelige med ikke at sætte en fod forkert - og da især på et hotel i denne klasse. Men hvem så? Anne-Maj gennemgår i hovedet de forskellige muligheder, mens hun gør sig klar til natten. Det behøver ikke være en med nøglekort - ellers ville det være forholdsvis enkelt. Det er ganske vist en lillebitte kreds, som har kort til samtlige værelser, men det er ikke nødvendigvis der, man skal lede. Anne-Maj er nemlig ikke den mest superfornuftige, når det drejer sig om at sikre sine ejendele. Flere gange har hun ladet værelsets terrassedør stå åben i timevis. Hvis hun for eksempel skal i bad eller på toilettet, er hun altså ikke den, der låser alle døre først, og hvis nogen holder diskret øje med hende og derfor kan slå til i det helt rigtige tidsrum, vil det være den letteste sag i verden at smutte ind på værelset og forsyne sig. Hjemme på Lindealle har hoveddøren altid stået ulåst i dagtimerne, og Anne-Maj har ikke en eneste gang været ude for, at uvelkomne gæster trængte ind. Det der låseri er sådan noget, paranoide københavnere og bekymrede gamle damer gør, har hun altid tænkt. Ikke mig.

Men det er nok, erkender hun for sig selv, præcis sådan, de piller er blevet stjålet. Anne-Maj låser terrassedøren - nu er det jo aften - og sætter vinduet på klem, før hun lægger sig op i sengen. Mens hun pligtskyldigt udfører hele den liggende del af genoptræningsprogrammet, gennemgår hendes hjerne medgæster og personale på jagt efter en medicintyv. Og der er ingen tvivl. Pilen bliver ved at ramme den samme, uanset hvilken vinkel hun affyrer den fra: Ida Funch.
Ida blev forleden guidet til Dololerne i den orange kuffert, da Anne-Majs pilleæske pludselig var tom. Hun vidste med andre ord alt om, hvor medicinen befandt sig, og hun har haft rig lejlighed til samtidig at opdage sovepillernes eksistens. Der er vel en eller anden form for logik i, hvis det var hende, der var medicintyven begge gange, men betyder det nødvendigvis, at hun også er morderen? Er det mon stadig en brugbar teori, at det var Anne-Majs Dololer, der blev brugt til at bedøve Lenette? Var det overhovedet det rigtige præparat?

Det er en af de ting, hun må spørge Anders om på mandag. På det tidspunkt må han vel for pokker vide det. Spørgsmålet er, om han vil dele den viden med hende ... Og hvis han ikke vil fortælle hende noget, så kan hun jo også bare stoppe strømmen af informationer den anden vej ... Efterforskernes manglende interesse for hendes teorier og totalt manglende taknemmelighed for den viden, hun håndfodrer dem med, irriterer Anne-Maj så meget, at hun er ved at gå i baglås, selv om det virkelig ville være rart at have adgang til alle efterforskernes registre og teknikere og retsmedicinske erklæringer.

For eksempel, tænker hun og vender sig besværet i sengen, for eksempel ville det være vældig praktisk at have kontaktoplysninger på de døde kvinders mor. Hvis nogen ved noget om de mærkelige rygter om Lenette og et dødt barn, så må det da være Sussi Andersen på den hemmelige adresse. Men der er ikke noget at gøre, har Anne-Maj for længst konstateret. Ikke engang hun kan lokke den information ud af Anders - selv hvis det ved et mirakel skulle lykkes hende at få ham i tale midt i bryllupsfesten. Hvis hun skulle forklare ham, hvorfor det er
så altafgørende, at hun får fat i Sussi nu, så er hun nødt til at fortælle ham hele historien om rygterne på nettet. Hun kan lige forestille sig, hvor latterligt politiet vil synes det er at lave efterforskning i et gammelt kommentarspor på en mødreblog.

Hun rykker uroligt på sig, skubber en pude ind under det dårlige knæ. Det bliver en hård nat, tænker hun, hvis jeg skal falde i søvn på to paracetamol og et glas vand. Nærmest et umuligt forehavende. Det er mange år siden, hun har kunnet sove uden nogen form for støttehjul; selv når hun er medicineret, sover hun kun i småbidder - og nu har hun ikke engang nogle ordentlige piller ... Hun sætter sig halvt op, får fat i iPad’en og giver sin e-bog endnu en chance. Helten er flygtet fra det øde beliggende stenhus og ligger nu med underkroppen nede i et frysende koldt vandhul. Hans fod sidder fast i en klippesprække, så han kan ikke komme væk; ser bare morderens lommelygte bevæge sig fra side til side, nærmere og nærmere i mørket ... og og og ... hvad var det nu, der var sket for to afsnit siden? ... Anne-Maj læser de samme sætninger endnu en gang, mister atter koncentrationen og giver så op. Hun kan simpelthen ikke fokusere. Den stakkels islandske helt må klare sig uden hende i sit vandhul.

Anne-Maj sætter sig endnu mere op og læner sig mod det polstrede hovedgærde. Hun går ind på Facebook, opdager, at hun stadig er logget ind som Holly, og skynder sig væk, før hadbølgerne rammer hende. I stedet går hun ind på sin egen profil. Der er en vigtig debat i Nykøbinggruppen om nogle tomme sodavandsdåser og en pizzaæske, der sørensparkeme ligger efterladt på et bord ved spejderhytten, hvilket er dokumenteret med en
hel række billeder. Forældrene til byens unge må tage ansvar nu, er de fleste folk i kommentarsporet enige om, mens en enkelt mand nu godt kan huske, da han var ung, og en kvinde påpeger, at hendes teenager ikke var uden for en dør i går aftes og i øvrigt ikke bryder sig om pizza.

Flerefter studerer Anne-Maj udvalget af forårsløg på tilbud i en anden gruppe, inden hun nærmest uden at tænke over det taster Sussi Andersens navn i søgefeltet - og bim, en profil toner frem. Den er ikke engang lukket, opdager Anne-Maj og overvejer nogle sekunder, om hun skal anmode om venskab med den anden kvinde. Hun lander på et nej. Ganske vist ville det være en god måde at få hende i tale på uden om politiet, men Didis advarsel om at vise sit sande ansigt over for de involverede i denne sag klinger i hendes baghoved. Anne-Maj må nøjes med at snuse lidt rundt på Sussis profil uden atvære Facebook-ven med hende. Hun opdager hurtigt, at Sussi er glad for opbyggelige kædebreve, der går ud på, at man skal slå det her op, hvis man elsker sin datter eller er imod kræft eller mener, at gamle mennesker skal behandles bedre. Sussi er også meget, meget glad for smileys og hjerter og blomsteremojis af enhver art, og så er hun en sand ekspert i giffer med enhjørninger eller katte, der hopper op og ned af lykke.

Der er også fotos på hendes profil: Nikko i alle aldre og alle mulige situationer. En hel række fotos af Miah og Lenette på en hvid strand med palmer. Et billede af tre godt og vel midaldrende mennesker foran en sort bil. Et snapshot af de samme tre - en mand og to kvinder, hvoraf den ene er Sussi selv - som sidder og skåler under en grøn markise. Flere fotos af Nikko. Et eller andet begynder at
røre sig i Anne-Majs hukommelse. Hun standser op, lader markøren glide opad igen til billedet af de to kvinder og manden foran bilen - en Mercedes, ser hun nu. Man kan kun se køleren og lidt af døren; bilens tag er skjult bag nogle lavthængende grene, men Anne-Maj ved alligevel, hvorfor netop det foto har fået hendes antenner til at dirre. Det er en taxi, ingen tvivl om det. Man kan skimte noget utydelig tekst på sidedøren, måske et telefonnummer. Og Sussis gode ven er taxivognmand; ham, der gratis fragtede hende til og fra kurbadet forleden; ham, som var godt gift; ham, som bor dør om dør med Sussi.

Hvorfor er hun ikke kommet i tanker om det før? Hvordan kunne hun undgå at lave den kobling? Anne-Maj gør noget så enkelt som at google 'taxivognmand’ og ’Tuse'. Bingo. Med vejnavn og nummer og bykort og alting. Hun indstiller kortet til satellitfoto og zoomer ind. Utroligt, så detaljeret sådan et foto er. Hvis man er bare den mindste smule overvågningsparanoid, behøver man sørme da ikke frygte noget så opfindsomt som en amerikansk milliardærs mikrochips i en injektionssprøjte. Vil nogen vide noget om én, så ligger det hele lige her på nettet: satellitfotos, sladderhistorier, interesser og familieforhold og kæledyrspræferencer. Det er ikke så underligt, at efterforskere nu om dage bruger meget tid ved skrivebordet, og at flere og flere specialiserer sig i bekæmpelse af diverse former for it-kriminalitet. Anne-Maj betragter vognmandens hus set fra luften. Den sorte Mercedes holder i indkørslen, halvt skjult under et stort træ. Hun lader blikket vandre over på nabohuset og genkender straks den knaldgrønne markise ud mod haven. Det er der, Sussi bor. Der, hvor Lenette boede indtil for nylig. Anne-Maj er slet ikke i
tvivl. I haven er en trampolin, helt sikkert Nikkos. Mon han savner den, nu hvor han er hos sin far?

I morgen vil Anne-Maj opsøge Sussi i egen høje person. Det må være muligt at få Iben til at køre. Desuden, tænker hun og lader sig igen glide ned under dynen, så er der også en ting, som Iben kan tage sig af, mens Anne-Maj taler med de døde kvinders mor. Det er for sent at ringe til hende nu, men så snart det er blevet morgen, beslutter hun, vil hun få fat i sin datter og fortælle hende, hvad hun skal bruge sin søndag på.

Anne-Maj går igen i gang med sin e-bog. Helten ligger fortsat i vandhullet, morderen svinger stadig med sin lommelygte, og så ankommer politiets yngstemand på jagt efter helten, som er ... eller i hvert fald vistnok er ... mistænkt for at have overfaldet morderen, som politiet mener er det virkelige offer ... eller har hun misforstået det? Anne-Maj gider ikke forsøge at rede trådene ud, men læser bare videre med kun en brøkdel af hjernen aktiveret. Efter en halv time blunder hun.
Søndag den 20. september

”På én betingelse,” siger Iben i telefonen, da Anne-Maj morgenen efter beder hende agere chauffør for en dag. ”Jeg vil ikke have én eneste bemærkning om min kørsel.” ”Nej nej,” siger Anne-Maj.

”Og ingen indvendinger imod, hvilken rute jeg vælger, hvordan jeg parkerer, eller om jeg skal bruge gps eller ej.” "Selvfølgelig.”

”Jeg gider ikke køre med dig, hvis halvdelen af min hjerne skal være beskæftiget med at lukke ørerne for din endeløse strøm af kommentarer.”

”Jeg har jo sagt okay.”

"Hvis du brokker dig, sætter jeg dig af med det samme. Så kan du selv finde hjem - med krykker og det hele.” Det er vildt uretfærdigt, tænker Anne-Maj, da opkaldet er slut. Jeg, som aldrig blander mig. Iben har nu altid været så følsom.

Ved morgenbordet sidder hun og skotter til Ida for at se, om hun ligner en medicintyv; den anden kvinde er lige så smilende og indladende, som hun plejer. Anne-Maj er fuldstændig sikker på, at hun har ret i sin mistanke, og hun
hader den usympatiske madamme, som er skyld i, at hun kun har sovet ganske lidt - og nu kan se frem til endnu en søvnløs nat. Først i morgen, når det er mandag, kan hun få fat i sin læge og få skrevet noget mere medicin ud.

Da Anne-Maj lidt senere går fra bordet, grubler hun over, om hun selv skal konfrontere Ida Funch, eller om det er bedre at overlade det til politiet. Men hvis hun gør det sidste, og de finder Anne-Majs sovepiller i hendes besiddelse, beslaglægger de dem vel som bevismateriale, tænker hun og bevæger sig ud på parkeringspladsen. Det får jeg jo ikke meget nattesøvn ud af. Desuden kan de jo tidligst foretage sig noget mandag ... Hvis jeg selv tager mig af sagen, derimod ... måske kan jeg true Ida til at udlevere medicinen allerede i dag?

Anne-Majs skriggule, rustplettede Opel Astra triller ind på pladsen foran indgangen. Den ser herrens ud. Man burde gøre noget ved den, tænker hun - ikke for første gang - men ved udmærket, at det ikke kan betale sig. Ved hvert syn forventer Anne-Maj, at nu er det slut, men af en eller anden grund er det gule lig alligevel krøbet gennem nåleøjet, efter at hendes trofaste mekaniker har skruet lidt hist og banket lidt pist og drysset sit faglige tryllestøv ud over resten. Men næste gang, tænker hun nu, da hun hører en skinger metallyd fra noget, der måske er gearkassen, næste gang går den ikke. Endnu en god grund til at afkorte opholdet på Høve Kurbad: Hvis hun får refunderet en tredjedel af pengene, kan hun faktisk godt skrabe nok sammen til en lille, brugt bil.

”Hej, fru Mortensen!” Didi hopper ud. ”Vil du helst sidde på forsædet eller på bagsædet?”

”Foran. Der kan jeg strække benet ud.”
Mortensen er vild af lykke, men får ikke lov til at komme frem i bilen til sin ejer, ligegyldigt hvor meget han vrider sig.

Iben ser på sin mor: ”Alt okay?”

”Alt okay.”

Hun sætter bilen i første gear og kobler ud, og endnu et skingert skrig undslipper motorrummet.

”Uha da. Tror du ikke, at du skulle ...” begynder An-ne-Maj.

Iben hugger bremserne i. ”Mor!” De har måske kørt to meter.

”Jamen det lyder da helt ...”

”Mor! Du lovede!”

”Jeg ved det godt, men ...”

”Den bil er lige til lossepladsen, og det kan hverken du eller jeg eller mekanikeren gøre noget ved. Men hvis jeg skal køre dig nogen steder, er det i den her skrotbunke eller ingenting - og hvis du kommer med flere kommentarer, bliver det ingenting. Er du med?”

Nøj, hvor er hun sart, tænker Anne-Maj, men hun siger ikke noget.

På vejen til Tuse fortæller Anne-Maj om de detaljer, hun har snuset sig til i den mellemliggende tid, men udelader alt det med pillerne og Ida. Hun har mere end én gang fået bebrejdelser for sit noget nonchalante forhold til at låse dørene. Oftere og oftere, tænker hun, er det næsten, som om det er Iben, der er den voksne, og mig, der er den uefterrettelige teenager. Er det sådan at blive gammel? At se sin autoritet og dømmekraft konstant underløbet? At skulle finde sig i reprimander fra børn og børnebørn?
”Skal vi gå med ind, fru Mortensen?” spørger Didi, da de er nået til Tuse og leder efter den rigtige sidevej.

”Nej, det synes jeg ikke,” svarer Anne-Maj. "Faktisk tænkte jeg på, om jeg kunne få jer til at gøre mig en tjeneste, mens jeg er derinde?”

”Ja da!”

”Små slag, Didi.” Iben strækker hals efter et vejnavn. Skiltet er halvt skjult bag en forvokset syrenbusk. ”Det kommer sørme an på, hvad det er, Mor.”

Da Anne-Maj forklarer det, er Iben stadig noget skeptisk, mens Didi er fyr og flamme. De stiger ud af bilen foran et nydeligt, gråpudset etplanshus med diverse plastlegetøj smidt rundt i haven, og Anne-Maj ser efter Iben og Didi, mens de vandrer hen ad fortovet for at løse deres opgave med Mortensen sikkert fastgjort i flekslinen.

Sussi Andersen lukker straks op. Hendes hår er tydeligvis endnu ikke blevet vasket, og brillerne er så fedtede, at det må være svært at orientere sig igennem dem. ”Ja?” siger hun forbeholdent, men lyser så op: ”Er det dig, Anne-Maj? Jeg troede, det var en til journalist. Jeg er snart ved at få nok. Kom indenfor.” Hun træder lidt til side og skærer en grimasse, da hun ser Anne-Maj stå og fumle med et mundbind. "Lad dog være med det pjat,” siger hun. ”Jeg fejler sgu ikke noget.”

Bag et babygitter i døren ind til stuen står en lysebrun fransk bulldog og logrer med hele sin tykke, haleløse numse. Hunden gør ikke, grynter bare henrykt ved synet af en gæst.

”Det er Lenettes hund,” siger Sussi og åbner gitteret. ”Den er brandirriterende.”

”Åh, den er da sød.”
”Vil du have den?”

"Hunden?” Havde Anne-Maj haft sin fulde førlighed, ville hun nu have siddet på hug ved det lille, selskabshungrende dyr. Nu må hun nøjes med at bøje sig lidt akavet ned over den, mens hun holder godt fast i stokkene. ”Hvad hedder han ... hun?”

”Den hedder Princess.” Sussi folder en nusset dyne og en plettet hovedpude sammen og lægger begge dele i den ene ende af sofaen. På den modsatte væg er et gigantisk fjernsyn monteret. Det kører for fuldt drøn - noget sport af en slags. Heldigvis sætter Sussi selv apparatet på lydløs, før Anne-Maj ser sig nødsaget til at gøre det. ”Jeg sover herinde i stuen,” siger hun temmelig overflødigt. ”Jeg kan ikke rigtig falde til ro uden ...” Hun nikker mod skærmen og sætter sig ved siden af sengetøjsbunken.

”Er der ikke nogen, der kan være hos dig?” spørger Anne-Maj og sætter sig forsigtigt på kanten af en spisestuestol, der ikke ser helt så bakteriebefængt ud som resten af møblementet. ”Dine naboer?”

Sussi trækker på skuldrene. ”Hvad skulle det hjælpe? Jeg får jo ikke mine piger tilbage, selv om der er nogen, der sidder og holder mig i hånden. Men jeg er da derinde til spisning nogle gange.”

Anne-Maj ser sig om i det rodede rum. Henne foran terrassedøren aner hun noget, der i mistænkelig grad ligner en indtørret hundelort, og gennem en åbning kan hun se en strimmel af køkkenet, hvorfra snavs og brugt service nærmest vælter ud. En flue summer opgivende mod et hermetisk lukket vindue. Hun gyser. Hvis hun havde været et lidt bedre menneske og i øvrigt kunne bevæge sig rundt uden stokke, så ville hun
have skrubbet og skuret sig vej gennem dette ulækre og trøstesløse hjem.

Princess står med forbenene støttet mod Anne-Majs knæ - det raske, heldigvis - og øffer lavmælt, mens hun bliver kløet mellem de opretstående ører.

"Mener du det, Sussi? At du ikke vil have hunden?” spørger hun.

”Du kan bare tage den,” siger Sussi og slår ud med hånden. ”Lenette og Nikko var tossede med det grimme kræ, men jeg har aldrig kunnet fordrage den.”

Anne-Maj ser ned på hunden med det sært fladpressede ansigt, den nærmest indadvendte snude og de udstående øjne. Køn er Princess ganske rigtigt ikke, tænker hun, men det kan det stakkels dyr jo ikke gøre for, og hun virker jo meget kærlig ... Anne-Maj er millimeter fra at give sig, men kommer så i tanker om sin helbredstilstand og gør sig hård. Nej, tænker hun. Det kan ikke nytte. Jeg har svært nok ved at overkomme at skulle gå tur med Mortensen; to hunde er udelukket. ”Hvis du virkelig har det sådan med Princess,” siger hun i stedet, ”så må du sende hende til et internat, så hun kan blive videreformidlet til et andet hjem. Der er masser af mennesker, som gerne vil have en skøn, lille familiehund som hende.”

"Internat?” Sussi åbner det gyldne læderetui og fisker en cigaret frem. "Hvordan gør man det?”

”Jeg kan sagtens ringe for dig, hvis det er.”

Sussi trækker på skuldrene, tænder smøgen. Hun behøver ingen overtalelse, og forbløffende kort tid efter er sagen ordnet. Selv transporten bliver organiseret på rekordtid, da vognmandsnaboen med det samme siger ja til at fragte Princess til Dyreværnets internat i Rødovre.
”Bare kom med hende,” siger han og skovler hunden op. "Gider du tage hendes tæppe og den der bold?” Og vips! troner den fladnæsede prinsesse på bagsædet af en sortlakeret Mercedes med privatchauffør, og Sussis hjem er hundefrit. Anne-Maj har en mistanke om, at det hjælpsomme nabopar har haft det lige så skidt som hun ved at se det lille dyr være så uønsket.

”Hvad vil du egentlig?” spørger Sussi, da det hele er overstået.

"Først og fremmest,” siger Anne-Maj, "ville jeg se, hvordan du har det.”

Sussi trækker på skuldrene. "Det kan du vel regne ud.”

"Ja, selvfølgelig. Jeg tænkte mere ... Her efter artiklen i Ekstra Bladet. Har du fået nogen reaktioner?”

"Nikkos far ringede. Han var pissesur.”

"Det tror jeg på.”

"Han siger, han vil have en undskyldning. I avisen, altså.”

"Har du sagt det til Helle Wiig?”

"Hende, der skrev historien? Næh.”

"Det skulle du prøve, Sussi. Det er da meget muligt, hun kan gøre noget.” Anne-Maj har ingen anelse om, hvorvidt det er sandt, men man har da lov at håbe. Hun er virkelig glad for, at hun fik Helle til at rense artiklen før offentliggørelsen.

"Han er fandeme en stodder.” Sussi henter en snapseflaske og to ikke helt rene glas ude i køkkenet. ”En lille én?” spørger hun og holder flasken op.

"Tak,” skynder Anne-Maj sig at sige. ”Det er lidt for tidligt på dagen for mig.” Hun kan med det samme selv
høre den indbyggede antydning og tilføjer hurtigt: "Desuden går det ikke så godt sammen med min medicin.” Hun kunne godt have sparet sig finfølelsen. Sussi er tydeligvis flintrende ligeglad med, hvad Anne-Maj mener om hendes drikkevaner. "Skål,” siger hun bare og bunder.

"Hvad hedder han egentlig, Nikkos far?” spørger An-ne-Maj.

"Hvorfor?”

"Bare interesse." Tænk, hvis det er den ondskabsfulde kok, den sadistiske fysioterapeut eller selveste hoteldirektøren?

Anne-Maj er allerede ved at forsvinde langt ind i en fantasi om, at Heine Fuglsang lever et skummelt dobbeltliv, da Sussi bringer hende ned på jorden: "Lennart,” siger hun. "Lennart Hansen. Han er sælger i Silvan.”

Æv. Ikke engang Heine kan vel passe to fuldtidsstillinger ... Men måske er Silvan-jobbet opdigtet? Måske har manden taget et falsk navn til sin anden identitet? Anne-Maj er ikke villig til at give op så let. "Hvordan ser han ud?” "Hold op, du er nysgerrig. Men du er jo også detektiv," siger Sussi. "Lennart er lidt tyk, ikke så høj. Helt lyst hår og sådan nogle hvide griseøjenvipper, du ved.”

Altså hverken Kim, kokke-Chris eller Heine. Nå, men det var da et forsøg værd, selv om ideen havde været lidt langt ude.

"Var der ikke mere, du ville?” spørger Sussi, da hun atter har fået en lille en at styrke sig på.

”Jo, faktisk ... Nu skal du høre ...” Anne-Maj gør det så kort og skånsomt som muligt. Nævner ikke noget om, hvor hun har fået rygtet om Lenette og det døde barn fra, og da slet ikke noget om den tone, der herskede i
mødrebloggens kommentartråd. ”... og så ville jeg bare høre, om du måske vidste noget om det?”

Anne-Maj har endnu en gang godt kunnet spare sig at gå på listepoter. Så snart det går op for Sussi, hvad det drejer sig om, liver hun helt op. Det her er et emne, der kan siges meget om. Hun nyder tydeligvis at kunne være den, der har en sensationel historie at fortælle.

”Det var så uretfærdigt, at du ved det. Lenette havde ikke noget som helst med den sag at gøre. Politiet rejste ikke engang sigtelse, og da det var en privat dagpleje, ville kommunen heller ikke gøre noget,” fortsætter Sussi. ”Det var bare en hysterisk mor, der ville lave rav i gaden.” ”Okay,” siger Anne-Maj, som ikke føler sig stort klogere. ”Men kan du ikke fortælle mig, hvad det sådan helt konkret handlede om?”

”Altså, det barn var ikke engang et, der gik i dagplejen,” fortæller Sussi. ”Det var en storesøster til en af de små; hun var vel to-tre-fire år. Der var et eller andet i vejen med hende i forvejen, og så fik hun en sygdom, og så døde hun.”

”Men ...” Anne-Maj er ikke kommet nærmere på at forstå noget som helst. ”Hvad døde den lille pige af?” ”En eller anden børnesygdom. Helt ufarlig, men åbenbart ikke for hende. Hvordan det kunne blive Lenettes skyld, det forstod ingen af os et ord af.”

Anne-Maj sidder helt stille. Smitte. Børnesygdomme. Facebook. Stumper af information hvirvler gennem hendes hjerne, forsøger at lægge sig i et mønster, pustes op igen og hvirvler videre. ”Ved du ...” siger hun langsomt og ligesom fraværende, ”ved du, hvad det barns forældre hed?”
”Ja, det glemmer jeg aldrig,” siger Sussi. ”Hun blev ved at forfølge Lenette med alle mulige anklager i lang tid bagefter. Hun hed Elin Stilling. Barnet hed Amalie, kan jeg huske. Altså det, der døde, det andet ved jeg ikke, hvad hed.”

”Og faren?”

”Det ved jeg ikke. Jeg tror faktisk, hun var alene med ungerne.” Sussi ser på sin gæst. ”Men det er jo ingen undskyldning for at lave sådan en ballade. Vi er mange, der har været alene om det hele uden at rende og beskylde andre mennesker for alt muligt.”

Anne-Maj kommer på benene, krabber nærmest baglæns ud af det rodede hus, kan sket ikke komme hurtigt nok væk fra den afskyelige kvinde. Hun, som lige har mistet to døtre ... Hvordan kan hun så følelseskoldt afvise en anden mors desperation og sorg som ballade og hysteri og ’rav i gaden’? Og hvordan kan hun så kynisk skille sig af med sin datters elskede hund kun en uge efter hendes død? Måske er det alligevel ikke så dårligt for Nikko at komme væk fra sin mormor, tænker Anne-Maj.

Hun åbner bildøren og drejer kroppen for at sætte sig ind. En skærende smerte i knæet får det til at svimle for hende, og hun kommer i tanker om, at hun ikke har fået andet end håndkøbsmedicin i næsten et døgn. Ret godt gået, fru Mortensen, tænker hun, men hvis jeg skal komme igennem resten af dagen, indtil jeg får rusket den stjålne medicin ud af Ida Funch, er jeg nødt til at have noget mere effektivt end paracetamol.

Det er først, da Anne-Maj sidder på passagersædet og venter på Didi og Iben, at de nye oplysninger begynder at trænge ind. Elin Stilling. Inger-Merete Stilling. Tytter
Stilling ... Kan det være, kan man forestille sig ... Der må trods altvære grænser for, hvor mange mennesker der bærer det efternavn ... Anne-Maj tænker, så hjernevindingerne larmer lige så højt som gearkassen; forsøger at hente alle de nødvendige stumper af information op til overfladen. Tytter har sagt, at hun hverken har børn eller børnebørn, men hvad med den fraskilte mand, Anders Hall havde talt om? Kan Tytter have en steddatter, som hun holder af? Stedbørnebørn? Man kunne selvfølgelig grave lidt i det arkiv, Anders refererede til. Billed-Bladet, var det ikke? Måske står der mere der? Eller ... Der er selvfølgelig en anden vej ... Man kunne jo også søge fra den anden ende af kæden. Anne-Maj fisker mobilen op af tasken, går på nettet. Der er heldigvis fin dækning her. Taster 'Elin Stilling’ ind, finder fluks en adresse, der - med lidt god vilje - ikke ligger særlig langt væk.

Da Iben lidt efter åbner bildøren, er Anne-Maj klar: ’TIvad ville du sige til en lille tur til Ringsted?”
Det kræver ikke mange forklaringer at få Iben med på ideen, og Didi er så spændt, at hun helt bogstaveligt dirrer, mens hun hører om samtalen med Sussi. Både hendes mor og mormoren må flere gange understrege, at det udelukkende er Anne-Maj, der skal forsøge at få Elin Stilling i tale, og at Didi, Iben og Mortensen må finde på noget andet spændende at foretage sig imens.

”1 kunne finde et supermarked, der er søndagsåbent,” siger Anne-Maj.

”Og det er det mest spændende, du kan komme i tanker om?” Iben ler. ”En tur i supermarkedet?”

”Ah, måske ikke ...” siger Anne-Maj, men det er løgn. Hun ville give meget for selv at kunne gå i SuperBrugsen; købe de råvarer, hun har brug for, i den kvalitet, hun ønsker. Gå rundt i butikkens gange, få ideer, blive fristet af et krydderi, en grøntsag, en kødudskæring. For slet ikke at tale om alt det bagefter: tilberedningen, borddækningen,

o

serveringen. Ah, som hun savner det alt sammen. Men Anne-Maj ved godt, at hun ikke deler denne lidenskab med sin datter, der først og fremmest tænker på et super-
marked som et sted, hvor man lynhurtigt kan snuppe et par færdigretter, en pakke bind og to liter mælk på vej hjem fra arbejde. Højt siger hun derfor bare: ”Nå, men hvis I alligevel gør det, kan I så ikke tage en pakke Ipren med til mig?”

"Jo da,” siger Iben. Hun blinker til venstre.

”Er det ikke nemmere at køre via Ugerløse?” spørger Anne-Maj.

”Mor!” Bilen holder bomstille midt i svinget.

”Kør nu,” siger Anne-Maj. ”Jeg siger ikke en lyd mere!” Iben ser på hende og sætter bilen i gang igen. Motoren skriger hjerteskærende, da hun skifter gear. Anne-Maj må bide sig hårdt i tungen for ikke at bede sin datter behandle den gamle bils sensitive koblingspunkt med en anelse mere finfølelse. Og så ville det altså have været hurtigere over Ugerløse, tænker hun. Men næh nej. Ikke et ord mere!

”Jeg ved godt, det er lidt langt ude, det her,” siger hun for at aflede sine tanker fra de forbudte områder. ”Der må være tusinder af danskere, der hedder Stilling.”

”Der er seks hundrede og toogfyrre,” lyder det fra bagsædet tredive sekunder senere.

"Hvordan i alverden kan du ...” Anne-Maj vrider nærmest halsen af led for at se på sit barnebarn, der som sædvanlig sidder med sin mobiltelefon.

”Man kalder det internettet, fru Mortensen,” siger Didi og griner. "Danmarks Statistik. Vi bruger det tit til opgaver i skolen. Det er virkelig nemt.”

Anne-Maj og Iben ser på hinanden. Det barn, altså! "Okay,” siger Iben så. ”Der er ikke så mange Stilling’er, at det er helt åndssvagt at se en sammenhæng, men heller
ikke så få, at du nærmest kan tolke sammenfaldet som et bevis.”

”Næh.”

”Men nu prøver vi,” fortsætter Iben. ”Så må vi bare håbe, der er nogen hjemme.”

"Ellers ringer jeg til Elin Stilling i morgen.” Anne-Maj rømmer sig. ”Nå,” siger hun. ”Lad mig så høre, hvad I fik ud af jeres ekspedition.”

”Du havde ret, Mormor,” siger Didi, før Iben kan nå at åbne munden. ”Der er ikke et eneste andet hus i hele området, der har fået den der brochure inden for den sidste måned.”

”Seneste,” retter Anne-Maj automatisk.

Didi ignorerer hende. ”Vi sagde bare det, som du fortalte, at Lenette havde sagt: en kuvert med trykt navn og adresse udenpå og en reklame med en konkurrence indeni.”

”Vi forklarede, Didi var i gang med en lille markedsundersøgelse til en skoleopgave,” siger Iben. ”De fleste var simpelthen så flinke; hentede deres mænd og koner og prøvede virkelig at huske, om de havde set den konkurrencebrochure, men det var der ingen, der havde. Der var ovenikøbet en, som insisterede på at grave hele sin papirskraldespand igennem for at se, om den var røget deri ved en fejl. Mandens container skal åbenbart tømmes i morgen, så der lå tilbudsaviser og reklamer for en hel måned, og han ville gerne snakke lidt med os om hver enkelt. Det er derfor, vi kom senere tilbage.”

"Okay.”

”Men som sagt: Der var ikke bid,” fortsætter Iben. ”Og som en af dem bemærkede, så ville man da kunne huske
det, ikke? En personligt adresseret forsendelse - i disse tider, hvor ingen sender rigtige breve mere ... Og så ovenikøbet med en konkurrence, hvor præmien var en wellnessweekend på det lokale luksuskurbad. Hvem ville ikke gerne vinde den?”

Ikke mig, tænker Anne-Maj. Bestemt ikke mig. Jeg har fået wellness nok til resten af mit liv. ”Så altså ...” siger hun højt. ”Min teori om, at den konkurrence kun var opfundet til én eneste deltager, og at den deltager var Lenette Andersen - den kan vi betragte som bekræftet?” ”Det skulle jeg mene, ja,” siger Iben.

”Hm. Interessant.” Anne-Maj er ved at sprænges over ikke at kunne ringe til Anders Hall og fortælle om dagens opdagelser og konklusioner, men det nytter jo ikke. Man ringer ikke til folk dagen efter deres bryllup. Det kan selv hun forstå.

Lige nord for byen drejer Iben ned ad en smal vej, så en endnu smallere. Hun standser ved et gult bindingsværkshus. Ud mod vejen ligger det og putter sig mellem en halv snes høje graner, men rundt om grunden breder blødt bølgende marker sig. I indkørslen står en lille, hvid bil, og en barnecykel læner sig op ad husets gavl. Et vindue står åbent, og man kan høre et klaver klimpre usikkert derinde.

”Nu håber jeg, hun vil tale med mig,” siger Anne-Maj, der med ét føler sig rystende nervøs. Tanken om, at det kan være en morder, hun er på vej ind til - eller en morders medskyldige datter eller niece eller steddatter - er foruroligende. Men hun trøster sig med, at de noget famlende klavertoner decideret lyder som et barn, der øver sig. Og man slår vel ikke folk ihjel, mens ens mindreårige afkom sidder lige ved siden af, vel?
”Ring, når du vil hentes. Eller send en sms,” siger Iben, inden hun vender bilen.

Da Anne-Maj et øjeblik senere ringer på døren, flakser sommerfuglene i hendes mave værre end nogensinde.

”Hej?” En rødhåret kvinde lukker op. Hendes runde, imødekommende ansigt er oversået med fregner; en hilsen fra den septembersol, der stadig ufortrødent fortsætter sin indsats dag efter dag. Hendes blik flakker ned mod krykkestokkene og tilbage til Anne-Majs ansigt. ”Kan jeg hjælpe med noget?” "Hedder du Elin?” spørger Anne-Maj og sørger omhyggeligt for at holde afstand. "Elin Stilling?”

”Ja.” Kvinden ser en kende undrende ud.

Anne-Maj præsenterer sig, fortæller om det dobbeltmord, hun ved et tilfælde er blevet involveret i. Hun antyder, at hun arbejder tæt sammen med politiet, og undskylder, at hun blander Elin ind i det, men ... ”Må jeg stille dig et par spørgsmål?”

En knap mærkbar tøven. Så et nyt blik ned mod Anne-Majs bandagerede knæ. Elin nikker. ”Så kom ind.” Handicappet er tilsyneladende en slags forsikring mod, at den fremmede kvinde pludselig vil forvandle sig til en hjemmerøver. ”Vi burde selvfølgelig have mundbind på, men ... pyt. Hvis vi bare holder afstand.”

Den rødhårede kvinde går foran ind gennem en lavloftet stue, hvor en lille pige sidder ved et klaver og betragter dem med et alvorligt blik. Hendes ben er så korte, at hun ikke kan nå pedalerne.

”Hej,” siger Anne-Maj.

”Hej,” siger pigen, stadig uden at smile.

”Løb du ud og se til hønsene, Frida,” siger hendes mor. ”Du kan tage spanden med rester med.”
Den lille er væk på et splitsekund; har sikkert bare ventet på en undskyldning for at flygte fra klaverøvelserne.

"Kaffe? Te?” Elin trækker en stol ud i køkkenets spisekrog. ”Jeg skal selv have te nu,” tilføjer hun og spritter rutineret hænderne af, ”så det er ingen ulejlighed. Jeg har neskaffe, hvis du hellere vil have det. Men ingen mælk, er jeg bange for.”

Hun plaprer, tænker Anne-Maj, mens den anden tilbereder teen. Hun er nervøs. Gad vide hvorfor. Er det, fordi hun ved noget om de to søstres død? Kan hun være medskyldig? Den pæne, normale kvinde? Eller er det simpelthen bare landboens forundrede reaktion på et uventet besøg? Herude ser man vel kun andre mennesker, når man køber ind eller henter børn fra SFO’en. Eller det forestiller Anne-Maj sig i hvert fald. Hun lader blikket glide rundt i det trange, men meget rene og hyggelige køkken, hvor velpassede pelargonier trænges i vindueskarmene. Kontrasten til Sussi Andersens hjem kunne næsten ikke være større.

”Hvad laver du egentlig?” spørger hun.

Elin vender sig. Hun har tepotten i den ene hånd, to lyserøde porcelænskrus i den anden. ”Jeg er sygeplejerske,” siger hun. ”Men ikke noget med COVID-19,” fortsætter hun hurtigt og smiler. ”Det er altid det første, folk spørger om ... Jeg arbejder på børneafdelingen her i Ringsted.”

"Spændende.” Anne-Maj tager imod den ene af kopperne. Den har en spinkel guldkant, som umuliggør brug af opvaskemaskine, hvis guldet skal bevares. Enten er de kopper splinternye, eller også er Elin en kvinde, der passer godt på sine ting. Anne-Maj har en stærk fornemmelse af,
at det er det sidste. ”Jeg er gammel lægesekretær ,” oplyser hun. "I Nykøbing ... Altså S.”

Elin skænker te op til dem begge, stadig lidt anspændt. ”Du hedder Stilling ...” siger Anne-Maj i et konverserende tonefald. ”Er det dit fødenavn, eller har du giftet dig til det?”

”Det har jeg heddet hele mit liv.” Svaret kommer beredvilligt nok. Hun sætter sig på slagbænken over for sin gæst. "Hvorfor?”

”Bare nysgerrig ... Er du tilfældigvis i familie med en, der hedder Inger-Merete Stilling?”

”Ikke det jeg ved af.”

"Måske kender du hende som Tytter?”

Elin lyser op. "Tytter? Ja, hende ved jeg godt, hvem er. Tandlæge, høj, temmelig arrogant?"

"Det er ret præcist beskrevet.” Anne-Maj gør sig kolossal umage for ikke at juble højt. "Hvordan er I i familie?” "Slet ikke, faktisk. Så vidt jeg husker, er hendes eksmand min fars fætter eller grandfætter eller ... Nej, det er nok hans rigtige fætter, for vi blev inviteret med til hans halv-tredsårs fødselsdag for mange år siden. Det ville man vel ikke blive, hvis de bare var grandfætre, vel?”

Igen får Anne-Maj denne fornemmelse af, at Elin plaprer for at skjule sin nervøsitet. "Men Tytter? Har du holdt kontakt med hende?”

"Overhovedet ikke. Jeg har kun set hende én gang - til den der fødselsdagsfest - og jeg har aldrig haft noget, man kunne kalde en samtale, med hende. Ikke fordi jeg ikke prøvede ... Hun virkede bare virkelig uinteresseret i vores del af familien ... Og nu er de jo for længst blevet skilt, hun og min fars fætter. Det stod endda i sladderbladene.”
"Og Tytter kendte ikke Frida eller ...?”

"Overhovedet ikke. Hun har aldrig mødt dem ... hende.”

Luften er gået ud af Anne-Maj. Hun havde været så sikker på at være på sporet af den rigtige løsning.

"Jeg skal lige ...” Elin rejser sig, går ud ad køkkendøren og står lidt og spejder ned mod hønsehuset. Hun vender sig, tilsyneladende tilfreds med, hvad hun så. "Det var ikke det, du egentlig ville spørge om, vel?"
Anne-Maj tøver. Hun har faktisk ikke helt gennemtænkt det her. Hvor meget er hun nødt til at fortælle? Hvor meget kan hun tillade sig at rode op i denne venlige kvindes sorg? Men der er, indser hun, ingen vej udenom. ”Har du nogensinde haft med en Lenette Andersen at gøre?” Det giver et sæt i Elin. Hun er med ét blevet så bleg, at fregnerne virker helt mørkebrune. ”Jeg vidste, det var det,” siger hun og synker ned på bænken. ”Jeg har frygtet, at nogen ville finde frem til den gamle historie, lige siden jeg læste, hvem de to døde kvinder var.”

”Vil du fortælle om det?” spørger Anne-Maj forsigtigt. ”Det er jo ikke sikkert, det har noget som helst med sagen at gøre. Det er bare mig, der synes, det var lidt... sært at støde på Lenettes navn i den forbindelse.”

”Hvor meget ved du?” spørger Elin. ”Og hvorfra?” For anden gang den dag refererer Anne-Maj tråden i mødregruppen. Hun genfortæller også den smule, Sussi har kunnet supplere med, deriblandt Elins navn. ”Og det er sådan set det,” slutter hun. ”1 virkeligheden ved jeg ingenting, men jeg syntes, det var så underligt; at det
hele lød, som om det passede sammen på en eller anden besynderlig måde. Og så det der med, at du hedder det samme til efternavn som Tytter ...”

”Men hvad har Tytter med de mord at gøre? Hvor kender du hende fra? Jeg forstår ikke helt...”

”Fra Høve Kurbad. Hun er et af de andre vidner i drabssagen.”

”Ah.” Elin ser på hende. ”Og du tænkte, at måske har den ene dumme kælling slået den anden ihjel på grund af, at et af førstnævntes familiemedlemmer var dødt?” ”Noget i den stil,” indrømmer Anne-Maj, som nu godt selv kan se, hvor spinkel hendes teori er.

”Det ville undre mig meget. Og jeg har virkelig svært ved at se, hvordan min Amalies død skulle hænge sammen med Lenettes.” Elin sidder lidt, det øverste af hendes ryg er sunket sammen, som om den har givet efter for vægten af mange års sorg. ”Men okay,” siger hun så. ”Så får du den korte version. Lige et øjeblik.” Atter rejser hun sig, atter ser hun ned mod hønsehuset, atter lader hun sig tilsyneladende berolige. ”Jeg er måske lidt for pylret,” siger hun undskyldende, da hun igen tager plads, ”men jeg ville ikke kunne bære, hvis der også skete noget med den lille.” ”Det kan jeg godt forstå,” siger Anne-Maj.

”Okay,” siger Elin igen, retter sig lidt op. "Heltkort, så: Da Frida var omkring syv måneder, kom hun i dagpleje hos Lenette Andersen. Vi boede i Asnæs på det tidspunkt, og Lenettes hus lå kun få hundrede meter væk, så det var vældig praktisk. Hun virkede sød nok ved børnene. Der var hendes egen Nikko, som var næsten præcis jævnaldrende med Frida, og så var der et barn mere, Frederik, så vidt jeg husker. Han var et par måneder ældre end de andre.”
"Altså tre børn i alt.”

”ja. Det lyder måske af meget, men hun så ud til at klare det fint,” siger Elin. "Frida var altid glad for at komme derhen, så snart hun lige havde vænnet sig til at være væk hjemmefra.”

”Og din store pige?”

”Jeg passede selv Amalie, som var to år og tre måneder ældre end Frida. Og før du begynder at bebrejde mig, at jeg ikke beholdt Frida hjemme, så skal du vide, at det er helt overflødigt. Det klarer jeg så udmærket selv! Hun tørrer en tåre væk med håndryggen. "Havde jeg selv passet begge piger, ville det aldrig være sket.”

"Jeg kunne ikke drømme om at bebrejde dig noget som helst.”

Elin ser på hende. "Amalie var født med en immundefekt, som godt nok ikke var af den værste slags, men som alligevel gjorde, at hun havde svært ved at tåle nogen form for infektioner. Når hun fik en ganske ordinær snue, varede det længere og var mere alvorligt end hos børn, der i øvrigt er raske. Meget ofte fik hun følgesygdomme som lungebetændelse eller halsbetændelse og måtte i lange perioder være på penicillin. Hun fik selvfølgelig også fast noget medicin for at styrke immunforsvaret. På det tidspunkt, hvor alt det her skete, gav jeg hende selv injektioner. Tilsammen virkede behandlingen godt, og i den her periode var Amalie faktisk symptomfri. Men jeg var naturligvis meget optaget af hende og hendes helbred alligevel, og for en sikkerheds skyld besluttede jeg i samråd med børnelægen, at jeg ville holde hende hjemme, indtil hun skulle i skole.”

”Og det kunne du godt? Altså økonomisk?”
"Ikke rigtigt. Men jeg fik et tilskud fra kommunen, og mine forældre hjalp også til, så vi klarede den. Med to små børn var det ikke nemt... Den anden graviditet var bestemt ikke meningen, men ...” Hun trækker på skuldrene. ”Ja, nu er jeg selvfølgelig lykkelig for, at jeg besluttede at få Frida, men min kæreste var vildt imod. Han var i forvejen ulykkelig over Amalies sygdom og kunne slet ikke overskue endnu et barn. Jeg holdt fast på mit - og resultatet var, at jeg blev alene med pigerne, da Frida var få uger gammel. Kell slap tøjlerne fuldstændig. Nu om dage ser jeg ham kun et par gange om året. Han kommer med gaver på Fridas fødselsdag og til jul, og det er det.” ”Så du stod mutters alene med ansvaret?”

”Mine forældre var på det tidspunkt flyttet til Irland -min mor er irsk, og hun havde ønsket sig at komme hjem i årevis - så de kunne som sagt kun hjælpe økonomisk. Kelis forældre var og er totalt fraværende. Så ja, jeg var alene om det hele og havde ikke råd til at købe mig til ret meget hjælp. Mit fysiske og mentale overskud var bestemt heller ikke stort... Det var afgjort bedre for Frida at være sammen med andre børn hos Lenette end konstant at skulle skubbes ned i anden række derhjemme.”

”Det kan jeg sagtens se.”

”Jeg ved ikke, hvor meget du ved om autoimmune sygdomme, men det er virkelig noget, som griber ind i både patientens og de pårørendes liv - også selv om den type, Amalie var født med, rent faktisk kan kontrolleres nogenlunde. For eksempel må netop de her børn, der har så meget brug for at blive beskyttet, ikke få vaccine mod for eksempel diverse børnesygdomme. Det kan deres immunforsvar ikke tåle.” Elin foretager endnu en udflugt til døren, betragter
sin datter, som nu er i færd med at lege under en af de store graner, og vinker til hende. Inden hun er nået tilbage til spisekrogen, er hendes ansigt atter alvorligt.

”Men det er vel endnu værre at få selve den sygdom, der vaccineres imod?” spørger Anne-Maj, der begynder at ane slutningen på den sørgelige historie.

"Præcis. Og det fandt vi så ud af på den hårde måde.” Elin ser opad, blinker et par gange, har tydeligvis bestemt sig for ikke at græde lige nu. Alligevel dirrer hendes stemme, da hun fortsætter: "Ingen behøver fortælle mig, hvor åndssvagt det var at sende Frida hen at blive passet et sted med andre børn, når nu Amalie var så udsat. Det ved jeg. Jeg skulle aldrig have gjort det. Men jeg tænkte, at en dagpleje med blot tre unger trods alt var mindre risikabelt end en hel flok samlet i en vuggestue. Vi traf vores forholdsregler, og lægen gav mig grønt lys. Han vidste, hvor presset jeg var.”

Anne-Maj nikker.

”Ja, efter nogle måneder skete så det, der ikke måtte ske: Jeg havde Amalie med hen for at hente Frida. Jeg kunne jo ikke bare lade en tre et halvt-årig blive derhjemme, hver gang hendes lillesøster skulle hentes og bringes, så jeg havde lavet en aftale med Lenette om, at enhver overdragelse af Frida foregik udendørs. På den måde blev Amalie udsat for så få bakterier som muligt. Det var en dejlig dag, lun og forårsagtig, så jeg blev stående lidt og småsnakkede med Lenette. Amalie sad i sin klapvogn, jeg havde Frida på armen - og så kom de to drenge tumlende. Nikko, som var en meget kærlig dreng, løb hen til klapvognen og gav Amalie et smækkys lige midt på munden. Mit hjerte fløj helt op i halsen, men Lenette grinede bare.” Elin ser på Anne-Maj. ”Hun grinedel Og
det, selv om hun få dage forinden bevidst havde fået smittet drengen med mæslinger.”

o

”Ah nej.” Antivaccinationsgruppen på Facebook. Lenette som primus motor. Opslagene om smittekæder. Foragten over for alle, som lader deres børn vaccinere: Lemmingerne. Fårene. ”Åh nej,” gentager Anne-Maj.

”Det havde hun selvfølgelig ikke lige fået sagt til hverken Frederiks forældre eller mig. Både han og Frida var naturligvis vaccineret, og det vidste hun, så hun havde ikke fundet det nødvendigt at fortælle os om den smittekæde, hun var med i. Nikko havde endnu ingen symptomer på mæslinger, så den stupide møgso - ja, undskyld - havde ikke lige tænkt over at holde ham på god afstand af Amalie. Eller af Frida, som jo sagtens kunne slæbe virus med hjem. Mæslinger smitter jo som bare pokker, meget mere end den her corona, alle er bange for nu.” Denne gang kan Elin ikke holde tårerne tilbage. Hun lader dem løbe frit ned ad kinderne, mens hun når frem til slutningen. "Amalie fk selvfølgelig mæslinger. Meget voldsomt. Og derefter meningitis. Hun var indlagt i flere uger, fik de stærkeste typer antibiotika intravenøst, røg i koma ... Til sidst sagde Kell og jeg ja til, at de kunne slukke for de maskiner, der holdt hende i live.” Hun henter en køkkenrulle, bliver stående og ser ud ad vinduet efter Frida, mens tårerne stilner af.

Anne-Maj ved ikke, hvad hun skal sige. Den eneste lyd i det lavloftede rum er en dæmpet summen fra køleskabet.

Elin sætter sig tilbage, pudser næse, rømmer sig. "Lenet-te havde aldrig orienteret hverken Frederiks forældre eller mig om sine holdninger til vaccination, så vi havde ikke haft en chance for at tage stilling til, om vi var trygge ved at lade hende passe vores børn. Og kvindemennesket var
åbenbart for torskedum til at regne ud, at hendes adfærd var livsfarlig, at hun naturligvis skulle have underrettet mig om, at hun forsøgte at få Nikko smittet, så jeg kunne holde mig på ti kilometers afstand, indtil han havde dannet alle sine såkaldt naturlige antistoffer og var rask igen. Men lav intelligenskvotient og almindelig hensynsløshed kan åbenbart ikke straffes: Da jeg forsøgte at få politiet til at sigte Lenette for uagtsomt manddrab eller i det mindste grov forsømmelighed, meddelte de efter nogle uger, at der ikke var grund til at forfølge sagen, at Amalies død var et hændeligt uheld.”

”Du havde simpelthen behov for, at nogen skulle have skylden, at du havde nogen at rette din vrede mod?” "Præcis.”

”Og Kell? Du sagde, han var der, da respiratoren blev slukket?”

”Det var han, ja. Han brød sammen. Mere end mig, endda. Jeg havde jo Frida at tage mig af. Det var mit ansvar at skabe en hverdag med hende. Og ja: I al min frustration og sorg havde jeg virkelig behov for, at nogen tog ansvaret. Hvis Lenette for eksempel havde vist tegn på anger eller havde sagt undskyld ... Eller måske sendt en buket til begravelsen ... Men nej. Der var ingen overhovedet, som ville erkende, at det her var et dødsfald, der kunne have været undgået, hvis alle havde handlet ansvarligt.” ”Har du det stadig sådan? Er du lige så vred?”

”Jeg er ikke ligefrem ked af, at Lenette er død, hvis det er det, du mener. Det gør mig ondt for Nikko, at han ikke længere har sin mor. Men det er det.” Hun rømmer sig igen. ”Jeg har faktisk mest ondt af Kell, som slet ikke kunne håndtere sin sorg. Han brød som sagt fuldstændig
sammen, kunne ikke engang komme til begravelsen. Derefter var han indlagt i lange perioder, fik elektrochok og stærk medicin. I virkeligheden havde han allermest brug for omsorg, brug for mig, brug for at bevare kontakten til den datter, vi stadig havde.”

"Sikkert.”

”Jeg var bare alt for rasende på ham. Er det stadig, hvis jeg skal være ærlig. Hvis han ikke var skredet fra mig, da Frida blev født, og jeg havde så meget brug for ham i det daglige, så var Amalie måske ikke død. Eller ... Det er selvfølgelig noget vrøvl, men sådan så ... ser det ud inden i hovedet på mig. Jeg har brug for nogen, nærmest hvem som helst, jeg kan bebrejde det, der skete.”

”Og i dag? Hvordan har han det?”

”Kell? Han virker, som om han overlever. Han klarer sig okay og tager sin medicin. Helt godt får vi det nok aldrig med hinanden, og jeg vil kæmpe imod med næb og kløer, hvis han forsøger at få fast samvær med Frida ... Han besøger hende som sagt to gange om året, og det må være nok. Vi kan ikke holde ud at se på hinanden. Frida kender ham knap nok.”

En lyd henne fra den åbne dør får dem begge til at vende sig. Frida står med et ridset plastlitermål i hånden. ”Må jeg vande min blomst?”

”Ja da,” siger Elin og smiler. ”Bare hent noget vand i regnvandstønden.”

”Den er næsten tom.”

"Okay.” Elin rejser sig. ”Kom med den.” Hun fylder litermålet ved køkkenvasken og rækker det til sin datter. ”Men kom ind og få tørt tøj på med det samme, hvis det ender ligesom i går, ikke?”
”Jo jo jo.” Og så er Frida væk.

”Hun er meget stolt af en høj solsikke, hun selv har sået og passet og plejet,” siger Elin. ”Det bliver en stor sorg, når den afblomstrer.” Hun viser ingen tegn på at ville sætte sig tilbage i spisekrogen, men bliver stående ved køkkenvasken.

Anne-Maj kommer på benene. "Tusind tak for din tid, Elin,” siger hun. ”Det var virkelig en stor hjælp.”

”Det håber jeg da,” siger Elin.

”Det er da et skønt hus, I har fundet her,” siger An-ne-Maj, da de er nået ud til fordøren, og hun er i færd med at finde telefonen frem for at tilkalde Iben.

”Ja, ikke? Vi er så glade for det, min mand og jeg.” ”Så du er gift?”

”Det blev jeg for et år siden, ja. Han er læge på traumecentret og har vagt i dag. Også på Ringsted Sygehus, ligesom mig.” Elin smiler skævt. ”Jeg har det i det hele taget med at finde mine mænd på arbejdet.”

”Er Fridas far da også læge?”

”Næh. Fysioterapeut. Sagde jeg ikke det?” "Fysioterapeut?” Anne-Maj kan med ét næsten ikke trække vejret. ”Og han hedder Kell?”

”Det hedder han faktisk ikke,” siger Elin. ”Det er bare noget, han bliver kaldt af alle, der kender ham. Lige fra skoletiden ... Der var vist tre, som hed Kim i hans klasse, så det var meget nemmere, at han ...”

”Og hvorfor blev Kim kaldt lige præcis Kell?” spørger Anne-Maj, selv om hun selvfølgelig allerede kender svaret.

”På grund af sit efternavn,” siger Elin. "Kellerup. Kim Kellerup.”
Hele vejen tilbage til kurbadet diskuterer Iben og An-ne-Maj dagens seneste og mest chokerende opdagelse, mens Didi ganske ukarakteristisk er musestille. Det er helt sikkert ikke, fordi hun mangler ord, tænker hendes mormor, men langt snarere, fordi barnet ved at åbne munden ville komme til at minde de voksne om sin tilstedeværelse og dermed risikere, at de pludselig censurerer den interessante, omend ikke specielt børnevenlige samtale.

”Der er ingen tvivl, vel?” siger Iben efter at have siddet og grundet lidt. ”Det må være sådan, det hænger sammen.”

”Det må det,” medgiver Anne-Maj. "Ellers er der simpelthen for mange mærkelige sammentræf. Jeg håber bare, at politiets undersøgelser kan underbygge den her forklaring.”

”Så har du gjort det igen, fru Mortensen.” Iben smiler skævt. ”Du er ved at udvikle dig til en rigtig detektiv.”

”Joh.” Anne-Maj synes faktisk ikke, der er så meget at smile ad, men hun prøver at ryste mismodet af sig.
"Denne gang var det nu lige så meget dig og Didi, der opklarede sagen.”

"Især Didi,” siger Iben og forsøger at fange sin datters blik i bakspejlet. Didi er imidlertid stadig fuldt optaget af at lade, som om hun ikke hører efter. Hun sidder og tager sindssyge portrætter af Mortensen, mens hunden gør alt, hvad han kan, for at slikke på mobilens kameralinse. Der kan ikke være ret meget andet end en lyserød tunge at se på de billeder, tænker Anne-Maj.

”Men nu ikke noget med selv at konfrontere Kim Kel-lerup.” Iben vender hovedet for at sende sin mor et strengt blik. ”Du må ikke udsætte dig selv for fare. Ikke igen.” ”Nej nej,” siger Anne-Maj, træt af Ibens tone. ”Jeg kontakter politiet fra morgenstunden i morgen.” "Hvorfor ikke lige med det samme?”

Anne-Maj forklarer situationen: Anders Halls bryllup den foregående dag, Liselotte Schmidts mordbrand i Ruds Vedby. Ingen af de to efterforskere er til rådighed for udveksling af flere teorier. ”Og helt ærligt,” slutter hun, ”så gider jeg ikke tale med andre end de to. De er de eneste, der med nogenlunde sandsynlighed vil høre på mig.”

"Jeg synes nu, du skal ringe til dem alligevel. Der sker da ikke noget ved at prøve.”

Som sagt, så gjort - uden de store resultater: Anders’ telefon er slukket, og Liselottes går direkte på svareren. Anne-Maj indtaler til sidstnævnte en besked om, at hun gerne vil ringes op. Kort efter melder en sms sig med et pling: Er det absolut uopsætteligt, Anne-Maj? Jeg har virkelig travlt! Irritationen nærmest stråler ud af telefonens skærm.
”Kan man kalde det uopsætteligt?” spørger Anne-Maj. ”Det er da supervigtigt, Mor.”

”Det er bare ... De er kun interesserede i beviser og alibier og fysiske spor. Alle de praktiske, håndgribelige ting. Det, vi har fundet ud af i dag, er jo i virkeligheden bare en interessant teori om motivet. Den beviser ikke noget.”

"Alligevel.”

Anne-Maj sidder lidt og tænker sig om, mens bilen arbejder sig frem mellem de bløde sjællandske bakker. ”Helt ærligt,” siger hun. ”Jeg har ikke den fjerneste lyst til at skulle sammenfatte alt det, vi har fundet ud af, i en telefonsamtale eller sms, som hun ikke engang har tid til at koncentrere sig om.”

”Okay, så må du bare vente,” siger Iben. ”Lov mig, du ikke gør noget dumt i mellemtiden.”

Anne-Maj gider ikke svare. Jeg får bare fat i Anders i morgen, skriver hun og håber, Liselotte fanger tonen.

Iben drejer bilen op ad den stejle Veddingevej og holder ind på parkeringspladsen foran Høve Kurbad. ”Så kører bussen ikke længere,” siger hun og stiger ud for at hjælpe sin mor. ”Og før du spørger: Jeg kan ikke være detektivchauffør i morgen, Mor. Jobcentret har besluttet, at jeg trænger til et firedageskursus i at skrive en ansøgning og lave den korrekte opstilling af et CV. Fire hele dage! Det er tredje gang i mit liv, jeg bliver sendt på sådan et kursus - det er så latterligt. Men det lægger i hvert fald beslag på alle dagtimer fra mandag til torsdag, bare så du ved det.” ”Helt okay. Jeg skal til en ekstraordinær kontrol hos ortopædkirurgen i morgen formiddag - og så vil jeg forsøge at få fat i Anders Hall, når jeg alligevel er inde i Holbæk.”
”Jeg krydser fingre.”

”0m aftenen kan Mor heller ikke hjælpe, for da skal hun på daaaatel” Det er selvfølgelig Didi. ”Med Joooonasl Jeg bliver smidt ud hjemmefra. Mortensen den Tredje og jeg skal sove ovre hos Vigga.”

”Didi.” Iben lyder træt. ”Klap nu i.”

Barnet fniser henrykt. ”Mor og Jonas vil lave sweet loooooove, uden at vi er der.”

”Didi!” Iben kan ikke lade være med at grine. Anne-Maj hæfter sig naturligvis ved det essentielle: "Jamen kan Mortensen godt med Buster? Du ved, hvordan han kan være med andre hanhunde, og hvis de kommer op at slås ... Ja, altså Buster er sikkert god nok, men en labrador er jo stor og tung i forhold til en gravhund, så ”Det går fint, Mormor. Buster og Mortensen har været sammen masser af gange.”

”Du kan altså sagtens være hos mig i morgen aften, skat. Og overnatte. Vi kan holde pyjamasparty og se en film,” siger Anne-Maj. ”Få colaer og pommes frites fra roomservice. Det kunne være brandhyggeligt.”

”Hvad med Mortensen?” siger Iben, snusfornuftig som altid.

”Nå ja.” Anne-Maj ser drømmen om en hyggeaften med barnebarnet fordampe. ”Han må jo ikke være her.” "Desuden,” siger Didi, ”så skal jeg jo i skole næste morgen. Og jeg har allerede lavet den aftale med Vigga. Ikke for noget, Mormor, men det vil jeg altså hellere.” Hun rækker krykkestokkene ud ad døren, hvor Iben tager imod dem og holder dem klar. Anne-Majs knæ gør virkelig ondt nu; en konstant, dunkende smerte. ”Hov,” siger hun. ”Fik I fat på de Iprener?”
”Nå ja.” Iben sikrer sig, at hendes mor kan holde balancen, og finder en indkøbspose i bagagerummet. ”Her, fru Mortensen.” Hun stikker pilleæsken ned i sin mors skuldertaske.

Der er kun ti tabletter i den lille håndkøbspakning, ved Anne-Maj. Hun må virkelig spare på dem. Især nu, hvor Iben i dagevis ikke bare lige kan køre ærinder for hende. For pokker, hvor er hun træt af at være så afhængig af andre. For pokker, hvor hun hader det dumme knæ. Og for pokker, hvor er hun eddersplintrende rasende over, at Ida Funch har stjålet hendes medicin.

På vej ind i foyeren beslutter Anne-Maj, at nu har hun været tapper længe nok. Hun kan ikke mere. Hun skal simpelthen have noget at styrke sig på, og der er alt, alt for langt ned på værelse tre hundrede og sytten. Anne-Maj sætter sig i en af sofagrupperne, bestiller et stort glas vand og en halv karaffel hvidvin, lægger ugenert benet op i den blomstrede lænestol overfor og stirrer trodsigt tilbage, da den lille Katrine drister sig til at sende hendes strømpeklædte fod et blik.

”Tak,” siger Anne-Maj, da Katrine sætter de bestilte drikkevarer og en skål oliven på bordet. Hun sluger tre Iprener og en ordentlig slurk vand, før hun går om bord i hvidvinen. Både det første og det andet glas skyller hun ned uden tøven. Så fylder hun glasset med den resterende slat og læner sig tilbage, mens hun mærker alkoholen sprede sig som en behageligt snurrende fornemmelse i kroppen. Hun vil blive siddende her, beslutter hun, til både piller og vin virker. Så kan resten af verden rende og hoppe.

Det er i det øjeblik, hun får øje på Ida, der iført en af kurbadets hvide frottékåber er på vej over mod elevato-
rerne. Egentlig, tænker Anne-Maj, der bare ved synet af den anden mærker raseriet løfte hovedet igen, så kan jeg sagtens konfrontere den tyvagtige madamme, nu hvor jeg er nioghalvfems procent sikker på, hun ikke er morderen. Desuden ... Hvad kan der ske mig her i foyeren, hvor det myldrer med vidner? De to glas vin har fjernet Anne-Majs sidste forbehold, og hun vinker Ida til sig med en bydende bevægelse.

Ida lyser op ved synet af Anne-Maj og skynder sig derover. ”Hej,” siger hun. ”Så du er kommet tilbage fra din lille familieudflugt? Håber, I havde en god tur.”

”Jo tak. Fin, tak.”

”Vil du have selskab?” Ida skotter ned mod sofaens anden ende. "Eller ... vil du hellere sidde i fred?”

Lidt efter har hun fået sig anbragt med en gintonic. Hun lægger de nøgne ben med badesandalerne over kors og trækker sin badekåbe sammen, så den dækker knæene. Hendes tånegle er lakeret i en lys rosa.

”Jeg var egentlig på vej ned for at svømme et par baner,” siger Ida og nipper til sin drink. ”Men det kan godt vente lidt. Poolen løber jo ingen st.

Anne-Maj skærer direkte igennem småsnakken. "Hvorfor tog du mine piller?”

Ida åbner og lukker munden, målløs.

Anne-Maj fortsætter: ”Hvordan kunne du få dig til at tage alle mine piller, så jeg skal gå rundt med smerter og ikke kan få min nattesøvn?”

”Men ...” Ida rammer bordkanten, da hun sætter glasset fra sig. Lidt af drinken skvulper over. ”Men det er altså ikke mig, der ...”

"Selvfølgelig var det dig,” siger Anne-Maj.
”Du tager fuldstændig fejl,” bliver Ida ved. ”Jeg kunne ikke drømme om a..

”Det var dig.” Anne-Maj er ret stolt over at kunne holde stemmen rolig. Hun ved, at det værste, man kan gøre under en konfrontation, er at hidse sig op. Den, der bliver ved at tale i normalt tempo uden at hæve stemmen, vinder. Det er bare lettere sagt end gjort, når man er en temperamentsfuld natur som Anne-Maj - men vinen har givet hende superkræfter. ”Du kan lige så godt lade være, Ida. Du var den eneste, der vidste præcis, hvor mit lille pillelager lå, og jeg kan se, der ikke er nogen, som har ledt efter dem.”

"Jamen ...” To ildrøde pletter er vokset frem på Idas kinder. ”Det var altså ikke mig.”

”Hvis du var smart, havde du flyttet lidt rundt på mine ting, så det så ud, som om en eller anden havde rodet værelset igennem for at finde min medicin.”

”Men ...”

”Det var virkelig dumt af dig at gentage succesen, Ida,” siger Anne-Maj. "Første gang troede jeg rent faktisk, det var min egen fejl, at jeg bare havde glemt at fylde pilleæsken. Men anden gang ... Det var virkelig dumt af dig. Og virkelig ondskabsfuldt, når du ved, hvordan jeg har det.”

”Første gang? Men ...”

”Ja, første gang. Da du så beredvilligt tilbød at hente friske forsyninger på værelset, så den her konfuse, ældre dame kunne få sin aftendosis. Jeg fortalte dig, præcis hvor du kunne finde dem, så du vidste, hvor de lå. Og ved samme lejlighed så du også mine sovepiller.”

”Men første gang var det altså ikke mig!”
Anne-Maj ser på hende. ”Du tilstår altså, at anden gang var?”

"Nej!”

"Sådan lød det ellers.”

”Men det var det ikke.”

”Ved du hvad,” siger Anne-Maj, stadig imponeret af sig selv og sin rolige stemmeføring. ”Jeg gider ikke sidde her og spilde tiden med at have sådan en barnagtig ja-nej-ja-nej-ja-nej-diskussion.”

”Det gider jeg heller ikke,” skynder Ida sig at sige.

”Så nu har du to muligheder,” fortsætter Anne-Maj: "Enten melder jeg sagen til politiet - det bliver spændende, hvad din arbejdsgiver og din mand vil sige til det.” Hun ser tilfreds Idas hånd ryste så meget, at hun knap kan løfte glasset. ”Den anden mulighed er, at du forklarer mig, hvad der skete. Så kan jeg måske godt overtales til ikke at gå videre med sagen.”

Ida ser ud, som om hun kæmper med gråden. Anne-Maj bliver ved: "Efterforskerne ved selvfølgelig alt om det første tyveri, men det sidste har jeg endnu ikke ...” "Det var altså ikke mig første gang!” næsten råber Ida. "Men anden?”

Hun synker en klump. "Ja.”

”Så hvem var det første gang?”

Ida ryster på hovedet. ”Pas. Du har ret i, at jeg noterede mig, hvor dit pillelager var ... den aften, jeg skulle hente medicin til dig.” Hun standser, tømmer glasset. Sidder og ser ned på sine hænder.

”°g?”

"Jeg tænkte ikke noget videre over det, men da Anja og jeg ... Vi ... Vi blev venner, og ...”
”Ja ja. Jeg ved godt, at I indledte en affære,” siger An-ne-Maj. "Videre.”

”Jeg kunne jo se, hvor forpint hun var. Hun havde abstinenser, simpelthen, og indimellem voldsomme smerter. Det var virkelig ikke til at bære ... og jeg holder jo af hende. Det hjalp hende virkelig, når jeg gav hende et par Treo sammen med en af mine angstdæmpende piller, men jeg havde kun nogle få til nødsituationer, så de var hurtigt brugt.”

”Og så tænkte du, at hun da lige kunne få al min medicin? Som en slags afskedsgave?”

Ida ser på hende. ”Det er altså ikke noget, jeg er stolt af.” ”Men du gjorde det jo alligevel. Videre.”

”Anja var så ulykkelig ved tanken om at skulle hjem til Kalundborg, hvor hun vidste, at chancen for at skaffe sig lidt lindring var ikkeeksisterende ... Men hendes forældre insisterede, og hun er økonomisk afhængig af dem. Anja blev fyret fra arkitektfirmaet for et halvt år siden, da hun havde alt for mange sygedage, og kommunen vil have hende i arbejde, selv om hun ikke har kræfter til noget som helst ... Hendes forældre holder skarpt øje med hende, og familielægen er i den grad på deres side.”

”Men før eller siden vil hun jo også have brugt alle mine piller.”

77J	77

Ja.

”Og på den måde trækker hun jo bare problemet i langdrag.”

”Jeg ved det. Det er ikke godt.”

De sidder tavse lidt. Så siger Anne-Maj: ”Det vil altså sige, at du ikke længere har min medicin?”

77f	77

Ja.
”Så jeg skal finde mig i endnu en nat uden at få sovet ordentligt.”

Ida får tårer i øjnene. ”Jeg er ked af det/’ siger hun.

”Din hensynsløse møgkælling.”

"Undskyld.”

Anne-Maj hælder den sidste bundskjuler vin i sig, sætter foden prøvende ned på gulvet og konstaterer, at Iprenerne er begyndt at virke. Hun siger ikke mere til den grædende kvinde i badekåben, mens hun får styr på krykker, skuldertaske og værdighed. Uden at skænke Ida et blik forlader hun foyeren og går ned på sit værelse. Hun er pludselig dødsensudmattet af dagens begivenheder - hele tre svære samtaler plus det løse - og af vinen og smerterne og søvnunderskuddet.

Hun har ikke lavet en eneste af sine øvelser i dag, og det kommer heller ikke på tale, beslutter hun. Den rundtur, hun har været på, må være træning nok. Anne-Maj har kun én ting i hovedet: at ligge ned bag en låst dør og med mobilen på lydløs, få en lur, bestille roomservice ved syvtiden, isolere sig resten af aftenen. Ikke tale med nogen, ikke forstyrres, ikke mene noget.

Så snart første del af planen er gennemført, og hun ligger udstrakt på sengen med bjerget af pyntepuder under hoved og skuldre, begynder hun at tænke mere konkret på sit problem: I morgen, ved den ekstraordinære røntgenkontrol på hospitalet, vil Anne-Maj hægte sig fast på den første læge, hun ser. Hun vil klamre sig til vedkommende, indtil hun har fået en recept på både sovepiller og nogle flere Dolol. På den måde skal hun kun udholde en enkelt nat mere uden sammenhængende søvn. Smerterne kan hun i mellemtiden klare med de rationerede Iprener. Der er lige akkurat nok.
Tilfreds med denne glimrende plan falder hun rent faktisk i søvn, og først efter et par timer slår hun øjnene op igen. Hun får fat i sin iPad og læsebrillerne og skriver en mail:

Kære Anders

Tillykke med brylluppet - og barnedåben. Håber, I havde en dejlig dag.

Jeg har i weekendens løb opdaget en del interessante ting og vil meget gerne drøfte dem med dig - og Liselotte, hvis hun har tid. Faktisk har jeg (vistnok) fundet ud af, hvem der gjorde det (!!!). I morgen tidlig er jeg til kontrol på Holbæk Sygehus, og jeg tænkte, jeg bagefter kunne komme ud på politistationen og mødes med dig/jer der. Jeg ved ikke helt, hvornår jeg er færdig, men jeg kan nok være hos jer ved ti-ellevetiden.

Du kan bare sende en sms, når du ved mere. Jeg har telefonen på mig.

Mange hilsner fra Anne-Maj
Mandag den 21. september

Det er en Falck-sygetransport, som fragter Anne-Maj ind til Holbæk. Den ankommer forbløffende præcist på det aftalte tidspunkt, så hun har over en time at slå ihjel i venteværelset. Hun bladrer distræt i et krøllet nummer af Alt for Familien og bemærker, at det er Ida Funch, der har skrevet lederen. Men det kan da ikke passe, tænker Anne-Maj. Kvindemennesket er jo sygemeldt. Et hurtigt blik på forsiden afslører da også, at bladet er over et år gammelt. Hun slipper det, som om hun har brændt sig; alle de akkumulerede vira og bakterier, der kan gemme sig i det efter så lang tid, giver hende pludselig myrekryb. Egentlig mærkeligt, tænker hun, at hospitalet tillader ugeblade i venteområdet. Det må være de rene smittebomber. Hun finder sin lille flaske med alkogel frem, hvorefter hun afspritter hænderne længe og grundigt, mens hun lader blikket vandre rundt blandt møblerne i venteområdet. Okay, tænker hun, personalet har faktisk fjernet alle de gamle ugeblade. Dette eksemplar må være medbragt af en tankeløs patient.

Selve undersøgelsen er hurtigt overstået. Røntgenbilledet viser ingen tegn på skader efter faldet, og såret heler,
som det skal. Anne-Maj forsøger af al magt at overtale ambulatorielægen til at skrive recepter på de præparater, hun savner, men lægen ryster på hovedet. ”Du kan få nogle flere paracetamol og en lille portion ibuprofen,” siger hun. ”Dem kan du sagtens klare dig med. Sovepiller må du bede din egen læge om.”

Det er først, da Anne-Maj atter står i venteområdet, hun fatter det kontante afslag: Den læge tror ikke et sekund på sin patients mærkelige historie om, at nogen er brudt ind på hendes værelse for at stjæle al den interessante medicin. Hun tror selvfølgelig, at Anne-Maj bare har taget lidt rigeligt for sig af stofferne og nu vil tiltuske sig flere.

Okay, tænker Anne-Maj. Så må jeg klare den på anden vis. Hun ringer til sin gamle arbejdsplads og beder lægesekretæren sørge for, at Morten lægger de to præparater ind på serveren hurtigst muligt. Anne-Maj kan umuligt forestille sig andet end, at det gør han bare. Han kender hende jo.

Anders Hall har ikke sendt en bekræftelse på deres aftale, så hun skriver en sms, da hun er nået ud på taxiholdepladsen: Er klar nu. Er du? Han svarer få sekunder senere: Du kommer bare. Jeg henter dig i skranken.

Et kvarter senere sidder Anne-Maj sammen med Anders Hall og Liselotte Schmidt i et lille, lidt bart lokale. De har fået hver sin plastkop med yderst tvivlsom kaffe til de to kvinder og te til Anders, men det er så også det eneste forsøg på hygge. Et bord, fire spisestuestole af den helt enkle slags, et vindue med udsigt til nogle af de mange bilforhandlere, som ligger spredt ud over industriområdet. Det er alt.
”Tak for skoovertrækket,” siger Anders. ”Det er naturligvis sendt til analyse, men vi skal nok ikke regne med noget. Det er samme fabrikat som dem, vi selv bruger.” Anne-Maj ryster på hovedet. ”Det gør jeg heller ikke,” siger hun. ”Jeg tænkte bare, at hvad nu, hvis det har noget med sagen at gøre.”

”Og det gjorde du ret i.”

”Kan du ikke lige fortælle mig en ting?” siger Liselotte. ”Hvad er det, hoteldirektøren vil os?”

”Så han har ringet?”

Liselotte nikker. "Heine Fuglsang lagde besked til vagthavende i lørdags om, at han gerne vil forklare noget. Og jeg må indrømme, at min første indskydelse var, at du stod bag.” Hun ser på Anne-Maj. ”Og det gør du så åbenbart.” ”Ja.” Hun forsøger at se beskeden ud. ”Jeg pressede ham måske lidt.”

”Og?” Da Anne-Maj ikke reagerer, spørger Liselotte igen: ”Og hvad er det så, han vil?”

”Skal han ikke hellere selv fortælle dig det?”

”Han kommer klokken femten i dag, så jo, det skal han - men der er såmænd ingen skade sket, hvis vi kender til historien i forvejen. Måske er der ting, vi kan tjekke, inden han overhovedet åbner munden.”

Anne-Maj trækker vejret dybt ind og refererer historien om den mystiske opringning, konkurrencen, kuverten med kontanter. Hun supplerer endda med en beskrivelse af Didis app, som kan lave en kvindestemme om til en mand og vice versa.

”Den kender vi godt,” siger Liselotte. "Eller rettere: Jeg har hørt om et program, der er endnu mere avanceret. Jeg mener ovenikøbet, at man med det program kan
bryde den manipulerede stemme op og rekonstruere den originale. Eller sådan noget.”

”Det kan man. Det kræver bare, at man har en optagelse,” siger Anders. ”Og det har vi jo ikke.”

”Nå nej.” Liselotte tager læsebrillerne af og lægger dem på bordet. I dag er de blommefarvede ligesom hendes cardigan. Hun gnider sig i øjnene; ser virkelig træt ud.

”Gad vide, om det hele tiden har været Fuglsangs mening at sætte de penge ind på hotellets konto. Om alt det der med hans bekymring for hvidvaskreglerne bare er fup ...” Anders kniber øjnene lidt sammen. ”Du tror ikke bare, det er noget, han siger?”

”Du mener, om det i virkeligheden var hans plan at beholde de kontanter selv?” spørger Anne-Maj.

"Netop.”

Liselotte ryster på hovedet. ”Og gøre sig til tyv for ... hvor meget tror du, der er i den kuvert, Anne-Maj?” ”Femten-tyve tusind,” svarer hun med det samme. ”Og jo, det har da strejfet mig, at han selv havde planlagt at score de penge, men så dum tror jeg simpelthen ikke, at han er. Tænk, hvis hotellets ejere opdagede det?”

”Du har nok ret,” siger Anders.

Liselotte ser forskende på hende. "Hvordan fik du egentlig Heine Fuglsang til at fortælle dig det her? Og til selv at gå til os?”

”Jeg truede ham med at gå til Ekstra Bladet med en helt anden historie ...” Hun holder en hånd afværgende op. ”Og nej, det er ikke noget, som har med den her sag at gøre, bare en lille, pinlig personaleting, som Helle Wiig ville kunne få en del ud af.”

”Har du talt med hende?”
”Njaah, ikke sådan ... Ikke om det.”

”Men du har talt med hende.” Det er Anders’ tur til at se træt ud. ” Anne-Maj, jeg troede, at vi var enige om at...” ”Jeg talte ikke med hende om sagen. Hold nu op. Hun ringede og forsøgte at få en udtalelse, hun fik den ikke.” Anne-Maj kan ikke holde utålmodigheden ude af stemmen. ”Til gengæld fik jeg hende til at fjerne de værste ærekrænkelser fra interviewet med Sussi Andersen, når nu du ikke ville bede hende gøre det.”

Anders ryster på hovedet.

Liselotte holder fast i emnet: ”Nå, men ved at true med Ekstra Bladet fik du Heine Fuglsang til at indrømme noget, der faktisk var meget værre?”

Anne-Maj trækker på skuldrene, smiler skævt. ”Jeg sagde til ham, at hvis han selv fortalte jer om det, så kunne I måske overtales til ikke at gå videre med det.”

”Det kan jeg bestemt ikke love, men ...”

”Men?”

”Vi må se, hvad vi kan gøre.”

”Tak.”

Liselotte sætter læsebrillerne tilbage i håret. ”Nå, men til sagen: Du skrev i aftes, du har et bud på en anden gerningsmand?”

”Ja.” Anne-Maj tænker sig om. ”Må jeg ikke lige begynde ved begyndelsen?”

”Jo da, endelig.” Hendes tone er sarkastisk, men Anne-Maj kan se, at hun er ved at sprænges af nysgerrighed.

Endnu en dyb indånding. Og så går hun i gang. Fa-cebook-grupperne, mødrebloggen, hentydningerne til noget med Lenette Andersen og et dødt barn. Anders og Liselotte kommenterer ikke, stiller ingen spørgsmål,
de lader hende bare fortælle. Anne-Maj fortsætter med sin metode til at finde Sussi Andersens adresse i Tuse, beskriver gårsdagens ekspedition: Sussis snuskede hjem, den forsømte hund, der kom på internat - her begynder Liselottes blik at flakke, så Anne-Maj skynder sig videre til afsløringen af navnet på det døde barns mor. Videre til Ringsted, til lille Frida og den sørgende Elin Stilling, om den gennemhullede mistanke til Tytter, til den grusomme historie om det syge barn, som ved en tragisk fejl blev smittet med mæslinger og døde, om barnets far, der var brudt sammen ... Anne-Maj holder en kunstpause, før hun slutter af med historiens clou: ”Elin Stilling kaldte hele vejen igennem barnets far for Kell, og jeg tænkte ikke noget videre over det, før hun nærmest ved et tilfælde fortalte mig, at han er fysioterapeut. Og han hedder ikke Kell, viste det sig så. Han bliver kaldt Kell af sine venner, fordi han hedder Kellerup til efternavn.”

”Kim Kellerup,” siger Anders, som har siddet mere og mere åndeløs og fulgt med. Han ser på sin chef. ”Det passer jo egentlig meget godt med resten.”

Liselotte nikker langsomt. ”Det gør det.”

”Hvordan det?” spørger Anne-Maj.

”Det er noget med de forskellige alibier,” forklarer Liselotte. ”Hvem der blev set hvor og hvornår, og hvem der kan bevidne det eller modsiger hinanden. Når så mange mennesker er involveret og har vadet frem og tilbage i spa-afdelingen på det kritiske tidspunkt, så er det ikke så nemt, som det lyder.”

”Det tror jeg på. Men Kim har da selv fortalt, at han var der, ikke?”
"Igen: Der er noget med timingen, der ikke passer. Han er set på parkeringspladsen på et tidspunkt, hvor han selv siger, han stod i personalerummet og pakkede en gave ind. Og den plastpose, han havde i hånden, og som efter hans egne oplysninger skulle være en elkedel til hans mor, er af et andet vidne beskrevet som ret slunken og mere afrundet i formen. Det går simpelthen ikke op, og vi har været det igennem med ham et par gange. Hver gang ændrer han sin forklaring en lillebitte smule. Ikke nok til, at vi for alvor har mistænkt ham, men vi har alligevel hele tiden haft på fornemmelsen, at han skjulte noget.” "Måske har du ret i, at den historie, du har gravet frem, er et godt motiv,” siger Anders. ”Det er virkelig fint, men tekniske beviser og smadrede alibier er det eneste, der kan få en dommer overbevist om, at en person er skyldig. Og vi har ikke det mindste håndgribelige bevis,” siger Anders. "Måske den plastfut, min hund fandt...”

”Jeg tror ikke på, vi får noget ud af den, sorry. Sporene i linnedrummet er også så diffuse, at de ikke kan bruges til en dyt. Alle og enhver har været inde i det rum; der er dna fra stort set hele personalet. Den eneste grund til, at vi føler os sikre på, at det var den vej, gerningsmanden gik ind og ud, er en smule mudder henne ved udgangsdøren og en bittelille klat mere på asfalten få meter fra samme udgang. De to fund har vi fået analyseret, og de er samme slags som det mudder, Miah Andersen druknede i. Derfor tror vi, at gerningsmanden trods alle forholdsregler med heldragt og badehætte og handsker og overtrækssko og så videre har fået lidt mudder på selve skoene og slæbt det med sig, selv om han havde taget alt sit beskyttelsesgear af, inden han forlod linnedrummet. Der er med andre
ord stor sandsynlighed for, at der var gået hul på den ene overtrækssko.”

”Så hvis den fut, min hund fandt, er hans ... ?”

”Så er det ikke den rigtige, altså den med hullet i - det har teknikerne selvfølgelig tjekket som det første. Vi gætter på, at beskyttelsestøjet er destrueret et andet sted - og dermed også det hullede skoovertræk.”

En midaldrende betjent stikker hovedet ind. "Liselotte, har du lige tid et øjeblik? Der er svar fra laboratoriet om den hastesag ...”

Vicekriminalkommissæren forlader omgående lokalet. ”Er det vores sag?” spørger Anne-Maj.

Anders smiler. ”Du med dit vi og vores.”

”Er det? Noget med plastfutten?”

"Næppe. Liselotte går og venter på tekniske resultater fra den mordbrand, du måske har hørt om. Det andet offer døde her til morgen. Grim sag.” Han rejser sig. ”Jeg henter lige en kande vand,” siger han.

Da Anne-Maj er blevet alene, kommer også hun på benene. Hun trænger til at bevæge sig lidt; de stive stole er ikke ligefrem velegnede til flere timers ophold, og hendes ene balde sover. Hun tjekker sin telefon. Ingen besked fra Læge-Morten. Hun havde ellers håbet at kunne få fat i noget ordentlig medicin i dag. Nå, men hun må se at komme på apoteket efter det næstbedste på vej hjem. Måske skulle jeg tage en taxi, tænker hun. Jeg kunne ringe til den flinke vognmand i Tuse. Så kan jeg også lige spørge, hvordan det gik i går med Princess og internatet i Rødovre og ...

Medicin, internat, vognmand, bil ... Anne-Majs tanker flimrer i alle retninger, mens blikket gør ligeså i indu-
strilandskabet af betonhaller og asfalt, af nye og brugte biler på række foran forhandlerne, af forpjuskede træer, der forsøger at overleve ... På bygningen lige overfor ses Citroens smukke dobbeltpil. Hun stirrer på logoen, noget rører sig i hendes hjerne. Noget, der har bevæget sig igennem dens krinkelkroge før. Noget, hun heller ikke sidste gang kunne få fat på ...

Og pludselig ved hun, hvad det er. Sekundet efter ved hun også, hvad det må betyde, og efter endnu et øjeblik er hun sikker på, hvad opdagelsen kan bruges til. Da Anders Hall træder ind ad døren med en stor glaskande og tre glas, er hun uhyggeligt tæt på at falde ham om halsen af bare begejstring.

”Hvad?” siger han. ”Du ligner en kat, der har fundet ud af, hvor flødekanden står.”

”Det er jeg måske også,” siger hun.

”Sig frem.” Han sætter sig.

Også Anne-Maj tager plads. Krykkestokkene lægger hun fra sig på gulvet. ”Den allerførste dag efter mordet på Miah ...”

"Altså mandag den fjortende?”

”Ja.” Hun rømmer sig. ”Jeg var nede i fysioterapien, og Kim kom lidt for sent, fordi han havde talt med jer.” Anders nikker. ”Det skal nok passe.”

"Han kom ind, og han undskyldte forsinkelsen, og så lagde han sine nøgler på en hylde ved siden af døren, mens han tog mundbind på. Kan du forestille dig det?” ”Jegkan sagtens følge med, Anne-Maj.” Det er Anders’ tur til at lyde sarkastisk. "Tag dig endelig god tid.”

”Jo, altså ... I hans nøglebundt sad fjernbetjeningen til en bil. Og der var en Citroén-logo på.”
”Ja?” Anders ser antydningsvis mere interesseret ud. "Nogle dage efter så jeg ham ude foran indgangen, da han parkerede. Og det var altså ikke en Citroen, men en Peugeot.”

"Videre.”

"Jamen ... Det var sådan set det.” En nedslående følelse af antiklimaks lægger sig over Anne-Maj. Hvorfor havde hun pludselig syntes, det var så vigtigt? "Jeg tænkte bare ... men det var måske lidt dumt ... Det kan jo være, at hans egen bil var til reparation, og han havde lånt en anden, så ...”

"Nej, det er overhovedet ikke dumt,” siger Anders. "Overhovedet ikke. Så du har ikke set selve bilen? Altså Citroenen? Du ved ikke, hvilken farve den var? Eller registreringsnummeret?"

I det samme kommer Liselotte ind. "Undskyld,” siger hun. "Jeg har ikke mere end ti minutter.”

Anders giver hende Anne-Majs oplysninger i stikordsform. Det tager seks sekunder. De to efterforskere ser på hinanden. Så vender de sig begge mod Anne-Maj.

"Hør lige,” siger Liselotte. "Det her er fortroligt.” "Okay."

"På overvågningsfilerne fra hospitalets indgang natten mellem søndag og mandag optræder en blå Citroen.” Ha, tænker Anne-Maj. Jeg vidste, der var noget interessant med den overvågning.

"Bilen dukker op lige omkring det tidspunkt, hvor Lenette forlod hospitalet efter at have talt med os," fortsætter Liselotte. "Den passerer indgangen, hvor man tydeligt kan se den, men kører så væk og parkerer helt nede ved rundkørslen. Der er masser af ledige
pladser meget tættere på indgangen, så alt tyder på, at bilens chauffør gerne vil holde sig uden for kameraernes rækkevidde. Ingen stiger ud, da den holder stille, og vi kan kun ane den på den afstand, så da Lenette nogle minutter senere kommer ud og går ned ad Smedelundsgade, kan vi bare se, at hun forsvinder ind mellem de parkerede biler - ikke præcis, hvilken bil hun sætter sig ind i.”

”Men I tror, det var Citroénen?”

”Ja. Et par minutter efter kører den nemlig, og da den lige i et glimt kan anes i lyset fra gadelygterne, og man klart kan se bilens profil, så er vi meget sikre på, at det er den.” ”Men ingen nummerplade?”

"Desværre nej,” siger Anders.

Liselotte fortsætter: ”Dagen efter mordene, altså om mandagen, da alle andre end vi troede, at Lenette havde begået selvmord, og ingen endnu havde fået kigget overvågningsfilerne igennem, havde vi alle på hotellet til afhøring - altså de af jer, vi ikke havde talt med dagen forinden.” Liselotte ser på uret og sætter farten op. ”Vi spurgte på det tidspunkt ikke om, hvilken bil de forskellige havde. Det var selvfølgelig en fejl, så vi indhentede det forsømte dagen efter. Og Kim svarede, at han har en Peugeot. Hvilket er sandt. Jeg har selv set den.”

”Så han har to biler? Eller var Citroenen en, han lånte?” ”Det er jo det, vi skal tjekke,” siger Anders. ”Jeg må tilstå, at Kim Kellerup ikke rigtig har været i vores søgelys før nu, så vi har ærligt talt ikke gjort det store nummer ud af at tjekke hans eventuelle ejerskab til bilen fra overvågningen.”
Han forsvinder, og Liselotte stiller sig ved vinduet, sender en sms, virker rastløs. ”Jeg skulle virkelig være gået nu,” siger hun.

Anders er forbløffende hurtigt tilbage. "Ifølge motorregistret solgte han en blå Citroen C3 mandag - og købte en rød Peugeot 208. Sjovt tilfælde, ikke?”

”Hvem solgte han sin Citroen til?”

”Jeg har bedt en af de andre finde ud af det. Så snart vi ved det, får vi fat i den bil ...”

”... for at tjekke, om der er rester af mudderspor i førersiden,” afslutter Anne-Maj hans sætning. ”Og hvis vi ... I er rigtig heldige, så finder I også Lenettes dna i kabinen.”
Da Liselotte er gået, sidder Anders Hall og Anne-Maj nogle øjeblikke i stilhed.

”Det er noget af en historie, hvad?” siger Anders. ”Hvis det altså passer.”

”Jeg er sikker på, at det passer,” siger hun.

”Du har måske ret... Anne-Maj, du må love mig noget ...” Han holder inde. ”Du må altså ikke blive sur ...” Det bliver hun så alligevel: ”Jeg skal holde min bøtte? Ikke ringe til min såkaldte veninde på Ekstra Bladet? Tror du virkelig stadig ikke på mig?”

”Det var faktisk overhovedet ikke det, jeg ville sige,” protesterer Anders. ”Men ja, det er også en god idé at holde mund. Lige nu er det virkelig vigtigt, at efterforskningen foregår nogenlunde diskret.”

"Selvfølgelig.” Anne-Maj er stadig stødt.

”Nej, det jeg prøvede at få sagt, var, at du skal være virkelig påpasselig med, hvad du gør i den kommende tid. Og da især, hvis det virkelig viser sig at være Kim Kellerup, som du jo har selv har snuset dig frem til.” "Hvorfor især, hvis det er ham?”
”Du kan ikke vide, om hans barns mor nævner dit besøg for ham. Hun ved, hvad du hedder, og at du bor på Høve Kurbad - og hun kunne garanteret se på dig, at du genkendte Kims navn, selv om du ikke sagde det direkte. Du kan jo læses som en åben bog.” Anders forsøger sig med et skævt smil.

”Kim og Elin taler slet ikke sammen.”

”Du aner ikke, hvad der foregår mellem de to mennesker. Du ved bare, hvad hun har sagt. Hvem siger, hun taler sandt? Måske får hun pludselig dårlig samvittighed over at have videregivet hans faktisk ret private sygehistorie til en fremmed dame. Hun har jo tydeligvis stadig medlidenhed med Kim, på trods af alt.” Anders ser på hende. "Måske ringer hun til ham i dette øjeblik og undskylder sin åbenmundethed. Eller advarer ham direkte.”

”Hun må da vide, hvad jeg ... vi ... hvad I mistænker ham for, efter den snak, vi havde. Så dum er hun ikke ... Det ville da være usædvanlig tåbeligt at advare en morder, mener jeg. Det ville jo gøre hende medskyldig.”

"Måske er hun medskyldig, Anne-Maj. Har du tænkt på det? Hvis hun hele tiden har vidst, hvad der foregik, måske endda hjulpet til, og hun bare har spillet uskyldig over for dig ... Elin Stilling har da haft lige så meget grund til at hævne sig som ham.”

"Sådan er hun altså ikke.” Anne-Maj er irriteret nu. Er det måske ham, der har mødt den søde Elin i det yndige bindingsværkshus?

”Du aner det ikke,” gentager Anders. "Det kan også være, at Kims bedste kammerat arbejder hos den bil-forhandler, han har solgt sin bil til, og at kammeraten helt uden bagtanke ringer og fortæller Kim som en slags
sjov anekdote, at politiet vil hente hans gamle bil. Eller der kan være en helt tredje person, som røber et eller andet. Jo længere tid, der går, og jo flere, der ved noget om den retning, efterforskningen arbejder i, desto større er risikoen selvfølgelig.”

fft • yy

Ja ja.

Anders følger hende ud. Da de står i forkontoret og venter på den patruljevogn, han har insisteret på at få hende transporteret hjem i, lægger vagthavende telefonrøret og kalder ham hen til skranken. Hun taler til ham, kun nogle få sætninger og desværre så dæmpet, at Anne-Maj ikke kan høre en lyd. Men man kan se på hans kropssprog, at det er opmuntrende nyt.

Og ganske rigtigt: Han smiler bredt, da han vender tilbage. ”Kom,” siger han. ”Jeg tror, fruens limousine er på vej.”

Han holder høfligt glasdørene for hende. Så snart de er kommet udenfor, hvor samtalen ikke kan opfanges af hans kolleger, siger han: ”Vi tager den dårlige nyhed først: Det var en besked fra Krimtek,” siger han. ”Kriminalteknisk Afdeling,” forklarer han, da han ser hendes undrende blik. ”Der er intet at hente på overtræksskoen. Ikke et eneste fingeraftryk, ingen dna-spor.”

Anne-Maj kan ikke skjule sin skuffelse. ”Han må have haft handsker på.”

”Helt sikkert. Hvis det altså overhovedet var gerningsmandens plastfut, som du kalder den. Hvilket intet tyder på. Den er som sagt af samme fabrikat som dem, vi selv bruger.”

»t yy

Ja-

Hans smil vender tilbage. ”Men der er også godt nyt. Kim Kellerups Citroen er opsporet.”
”Hvor?”

”På et autoværksted, der også handler med brugte biler; det samme sted, hvor han købte sin Peugeot. Det krævede åbenbart ikke ret mange opringninger til diverse lokale kontakter i mekanikerbranchen, før min kollega fandt det rigtige sted ... Krimtek fortalte vagthavende, at de lige har sendt en autotransporter ud til Grevinge, hvor værkstedet ligger.”

"Fantastisk,” siger Anne-Maj.

”Det er ikke engang det, der er mest fantastisk,” siger Anders, og nu stråler han af drenget glæde. ”Det helt, helt vilde er, at bilen ikke er blevet gjort ren indeni, og at den har stået på en aflåst plads bag værkstedet. Hvis der var spor i kabinen eller bagagerummet, da Kim afleverede bilen, så er de der stadig.”

"Jamen hvorfor? Jeg troede, bilforhandlere gik enormt meget op i, at de biler, de har til salg, er nærmest jomfruelige indeni.”

"Det gør de også. Men i det her tilfælde er processen blevet forsinket: En af mekanikersvendene blev testet positiv for corona sidst på dagen mandag, få timer efter at hans mester havde købt bilen. Hele værkstedet har været lukket fra da og indtil i dag, hvor de øvrige fire medarbejdere har fået resultaterne af de to anbefalede tests.”

”Så Kims bil har bare stået der, uberørt af menneskehånd, og blomstret i en hel uge? Det er da et svineheld,” siger Anne-Maj og skynder sig at tilføje: ”Ja, selvfølgelig ikke for den svend, der er syg. Eller for hans kolleger ...” ”De andre fire er testet negative, heldigvis, og ham den første har åbenbart kun lette symptomer.”
"Godt.” Hun grunder lidt. ”Så nu får I beviser nok til, at I kan pågribe Kim Kellerup?”

"Det kan man da håbe ... men jeg ved ikke, om vi har nok konkret på ham endnu. Resultaterne fra undersøgelsen af bilen får vi allerallertidligst i morgen, sikkert først onsdag eller torsdag, så en sigtelse kan ikke komme på tale endnu ...” Han kører en hånd gennem sit tætte, kulsorte hår. ”Det kan selvfølgelig være, vi finder andet i mellemtiden, nu hvor vi kan lede mere målrettet ... men det må være Liselottes afgørelse, hvornår vi tager manden ind til en lidt mere grundig snak. Hvis hun har tid, og vi kan nå at forberede os ordentligt, bliver det måske allerede i aften.”

I det samme kører en patruljevogn op foran indgangen. Den betjent, som sidder på passagersædet, springer ud for at hjælpe Anne-Maj på plads. Det er ham den mellemøstligt udseende fra forrige søndag; ham, hun for sig selv kalder Fløjlsstemmen. De triller ind mod centrum, og Anne-Maj føler sig som en filmstjerne. Da han uden videre påtager sig at være den, der smutter ind på det smukke, gamle Elefantapotek for at hente hendes piller, ryger hendes humør helt i top. Den anden betjent, chaufføren, siger ikke en lyd, mens de venter. Han er helt ung, lidt tilknappet. Anne-Maj vil skyde på, at han synes, det er misbrug af mandetimer at lege taxichauffør for ældre damer, når man i stedet kunne jagte fartbøller på Kalundborgvej eller pågribe lommetyve i Kvickly.

”Det var, hvad der var,” siger den sorthårede betjent, da han er retur, og rækker Anne-Maj en lille plastpose. ”De andre ting, du talte om, var ikke blevet lagt ind på serveren endnu.”
”Tak,” siger hun. ”Jeg må klare mig med dem her. Det går nok.” Indvendig syder hun. Det kan hendes egen læge, Morten, altså ikke være bekendt. Han er endda hendes forhenværende arbejdsgiver gennem over tyve år og dertil - troede hun - en god ven. Hvordan skal Anne-Maj nu få fat i noget at sove på inden i aften?

Da patruljevognen tyve minutter senere holder stille ved Høve Kurbad, nikker den unge chauffør bare kort uden at se på hende. Utroligt uforskammet. Måske, falder det med ét Anne-Maj ind, er det ham, der lækkede den historie ved et uheld. Det kunne forklare hans attitude.

Hun bakser lidt med taske og krykker, og endnu en gang er det den unge, mellemøstlige fyr, der stiger ud af bilen for at hjælpe hende.

”Hvad hedder du egentlig?” spørger Anne-Maj, da der er styr på det hele. Hun kan jo for pokker ikke kalde ham Fløjlsstemmen, vel?

”Bashar.” Han smiler.

”Tak, Bashar. Tak for turen.”

Få øjeblikke efter, at patruljevognen er forsvundet, ankommer en lille, rød Peugeot. Bag rattet sidder Kim Kellerup. Da han får øje på Anne-Maj, løfter han en hånd fra rattet og gestikulerer, at hun skal vente på ham.

Hendes hals snører sig sammen i nervøsitet. Hvad vil han? Har Elin alligevel advaret ham? Hvad skal Anne-Maj sige, hvis han vil have at vide, hvorfor hun render rundt og stiller spørgsmål hos hans ekskæreste?

Da Kim har parkeret, kommer han over til hende: ”Jeg sad lige og tænkte på dig.” Han dupper panden med en lommeserviet.
Anne-Majs hjerte banker, så hun er overbevist om, det kan høres. "Gjorde du det?" Hun håber, hendes stemme er lige så afslappet som hans. "Det var da pudsigt.” "Hvad sagde de på ambulatoriet? Det var da her i morges, du skulle til den ekstra kontrol, ikke?”

Pyh. Anne-Maj kan mærke, hvordan hendes hjerte langsomt Ender tilbage i sin normale rytme. Hun fortæller om det opmuntrende resultat af røntgenundersøgelsen, om lægens forsikringer om, at det grimme fald ikke har haft andre følger end sæbeøjet, der nu efterhånden er vendt tilbage til en næsten normal hudfarve. "Desværre ville hun ikke give mig flere af de stærke piller, som jeg har mistet,” fortsætter hun, "men jeg fik noget håndkøbsmedicin, som man kan få i større mængder, når det er på recept.”

"Lad os håbe, det er nok,” siger Kim, der har stået og betragtet hende opmærksomt, mens hun talte.

"Joh ...” Anne-Maj tøver lidt. "Detgår jo bedre, det gør det altså."

"Har du fået trænet i weekenden?”

"Ja ... Altså i lørdags gjorde jeg.”

"Men ikke i går?”

"Ikke så meget.” Det sandfærdige svar ville have været et klart nej, men pyt.

"Og i dag?”

"Jamen da var jeg jo til kontrol, og bagefter skulle jeg ...” Hun stopper, før hun når at plumpe i. "Bagefter havde jeg en anden aftale,” siger hun i stedet.

"Med politiet?” Kims stemme er stadig bare venligt konverserende, men Anne-Maj synes, hun kan ane et mistænksomt glimt i hans øjne. Eller er det bare noget, hun bilder sig ind?
”0h, nej, jeg skulle møde nogen, og så ..Hun er helt uforberedt og bander sig selv langt væk. ”En kop kaffe med en veninde.”

”Blev du ikke kørt hjem af politiet? Jeg så en patruljevogn komme kørende den anden vej nede i strædet.” "Virkelig?” Hjertet sidder oppe i halsen. ”Dem så jeg ikke. Jeg er lige kommet ... med en taxi.”

”Okay.” Han smiler. ”Jeg tænkte på ... Nu hvor du ved, at dit knæ heler, som det skal ... Skulle vi så ikke se at få dig i gang med træningen igen?”

”Jo jo, jeg skal bare lige have en bid mad, men efter det så lover jeg på æresord at gennemføre hele ...”

”Jeg mente ikke, at du skulle gå i gang på egen hånd. Jeg vil gerne hjælpe dig,” insisterer Kim. "Måske give dig nogle nye øvelser. Jeg har en ledig tid her klokken tre. Hvis du kommer ned til mig, kan vi ...”

"Nej tak,” siger hun lidt for hurtigt. Dæleme nej, om hun skal være alene med en dobbeltmorder i et kælderlokale, hvor ingen andre kan høre, hvad der foregår. "Altså tak, Kim, det er pænt af dig,” siger hun. "Men jeg har en aftale på det tidspunkt. Min datter og mit barnebarn kommer og besøger mig.”

"Det er da helt okay.” Han lyder ganske normal. Mistænksomheden er væk - hvis den da overhovedet har været der. Måske var den bare et produkt af hendes alt for livlige fantasi. ”Det var bare et tilbud. Vi ses til sædvanlig tid i morgen, så. Klokken elleve?”

”Ja.” Anne-Maj er svimmel, da hun sætter kursen mod foyeren. Hun tør ikke se sig tilbage. Hvis Kim Kellerup står og kigger efter mig, dør jeg, tænker hun og går ind.
”Kom nu og sæt dig hos os andre, Anne-MajFinn Bockers venlige stemme får hende til at fare sammen. Hun har været langt væk i sine egne angste tanker. Han står i døråbningen ind til havestuen. ”Du holder dig alt for meget for dig selv.”

Hun standser op, ser ind ad døren. I karnappen sidder Tytter og Ida. Begge smiler - måske en anelse overdrevent - til hende.

”Der er bobler!” råber Tytter. ”Jeg har noget at fejre.” Det er alligevel for meget for Anne-Majs nysgerrighed. Desuden føler hun helt ulogisk, at hun skylder Tytter lidt ekstra venlighed, fordi hun i går tilbragte næsten en time med seriøst at overveje, om den pensionerede tandlæge var morder.

Hun krykker sig vej ind til de andre, og Finn følger hende i hælene. ”Nå da,” siger hun. ”Hvad fejrer du?” ”At jeg har droppet den rædsomme kur,” siger Tytter og tager demonstrativt en håndfuld saltmandler. ”Se bare her!” Hun propper dem i munden og smiler.

”Jeg troede, det hed en livsstilændring?” Anne-Maj sætter sig i en ledig stol. ”Ikke en kur. At det var sådan nærmest for altid?”

Tytter gør sig overdrevent skeløjet og tygger videre. ”Værsgo,” siger Finn og skubber puffen hen til Anne-Maj, så hun kan få benet op. Hvor er han betænksom, tænker hun - lidt flov, fordi hun har været så irriteret på ham og hans sokker og hans sandpapirsknæ. Og Tytter? Hun virker jo helt menneskelig i dag. Det var måske bare den rædsomme juicekur, der gjorde hende så mopset. Mens Ida ... Anne-Majs blik vandrer over mod selskabets fjerde medlem. Idas øjne er bedende som en sulten cock-
erspaniels. Anne-Maj trækker straks blikket til sig. Ikke om hun vil have medlidenhed med det kvindemenneske.

Den lille Katrine kommer ind med en flaske champagne og fire høje glas. ”Du bliver måske herude i havestuen lidt endnu?” spørger hun.

Anne-Maj ser forbløffet på hende. Så nikker hun en smule tøvende. Jo, hun bliver her nok lidt endnu. Hellere havestuen sammen med disse nogenlunde normale mennesker end kælderen med en sindssyg morder.

”Jeg rejser hjem i morgen tidlig,” siger Tytter og holder sit glas op til en skål. ”Så jeg vil bare sige tak for godt selskab.”

”Det gør jeg også,” hører Anne-Maj sig selv sige. ”Altså ikke i morgen. På torsdag. To uger her er mere end nok, og mit ben har fået det bedre. Jeg kan godt klare mig selv derhjemme nu.”

”Nå, så må vi jo undvære jer.” Finn lyder oprigtigt sørgmodig. ”Men vi har da haft det hyggeligt, ikke?” Udsagnet mødes med en spredt mumlen. Han fortsætter: ”Jeg bliver lidt længere. Jeg har det rigtig fint her. De er så søde alle sammen, og det er jo dejlig mad.”

Modstræbende veksler Anne-Maj et blik med Ida. "Tager du også hjem, Ida?”

”1 morgen. Ligesom Tytter. Min mand savner mig, så

”Og Anja?”

En ulykkelig trækning går over Idas ansigt. ”Hun har det stadig ... ikke så godt.”

”Men I skal ikke ses?”

Ida ryster på hovedet, ser ned. Anne-Maj ved udmærket, at det er ondskabsfuldt at bore i de to kvinders affære i
al offentlighed, men hun kan ikke lade være. Måske vil hun tilgive Ida en dag, hvor hun atter har fået en hel nats søvn. Indtil da vil hun med største fornøjelse gøre alt for at genere hende.

”Nå,” siger Tytter, da de har skålet og fyldt glassene på ny. ”Er der nyt i vores mordsag, Anne-Maj? Jeg synes, du render til møder med politiet og er på hemmelige ekspeditioner hele tiden?”

”Ahr, ikke rigtig.” Anne-Maj lader, som om hun leder blandt saltmandlerne efter et helt fejlfrit eksemplar. Ikke videre hygiejnisk med sådan en deleservering, tænker hun og forsøger at huske, om Tytter sprittede hænderne af lige før, inden hun begravede klør fem i skålen. ”Lidt hist og lidt pist sker der vel, men ...” Hun opgiver jagten på den perfekte virusfri mandel og læner sig bagud i stolen.

”Og det betyder, at du ikke vil fortælle os noget,” siger Tytter.

"Det betyder,” siger Anne-Maj og ser på hende, ”at jeg ikke må sige noget.”

”Må? For hvem? For politiet?”

”Ingen kommentarer.” Anne-Maj føler sig som advokaten i en tv-krimi eller en korruptionsanklaget politiker på et pressemøde. Det er faktisk ret fedt. ”Ingen kommentarer,” gentager hun.

”Jeg synes nu godt, du kunne ...”

Til Anne-Majs lettelse afbrydes samtalen af et lille optog. Men lettelsen bliver hurtigt til dyb undren. Forrest går den kæmpestore kok med et fad i hænderne; så højt hævet, at ingen i den siddende gruppe gæster kan se, hvad der ligger på det. Bag ham tripper Katrine, ungtjeneren Bjørn, receptionist-Lone og en kvinde i kokkedragt, som
Anne-Maj ikke mindes at have set før. Hele flokken ser ud, som om de hvert øjeblik kan bryde ud i en flerstemmig version af fødselsdagssangen, men gør det heldigvis ikke. Da de når helt frem til bordet, rydder Katrine hurtigt vinkøleren og skålen med mandler til side, så bordets midte er fri. Chris sætter fadet fra sig.

Det varer et par sekunder, før det går op for Anne-Maj, hvad det, der ligger på fadet, er: en stor kage formet som en sær, langstrakt skabning med fire korte ben, beklædt med brunlig smørcreme og med lakridser som øjne. Det skal forestille en hund, går det op for hende. Hvis man kniber øjnene lidt sammen og lægger hovedet på skrå, kan man faktisk også godt ane den tilstræbte race: en gravhund.

Da Anne-Maj erkender betydningen af kokkens gestus, får hun tårer i øjnene. ”Til mig?” spørger hun og ser op på kæmpen.

”Det er for at sige undskyld,” siger han. Og han ser oprigtig ud, noterer hun sig. ”Fra os alle sammen.”

”Tak,” svarer hun befippet.

”Det var ikke meningen at gøre dig ked af det,” siger han.

”Nej.”

”Chris har bare en allerhelvedes dårlig humor,” siger den kvindelige kok og griner.

De to unge tjenere ser mere usikre ud.

”Det er Heine Fuglsang, der har sagt, I skal sige undskyld, ikke?” spørger Anne-Maj.

”Jo.” Det er Katrine. ”Han kunne ikke selv være her ... havde vist et møde inde i Holbæk her i eftermiddag,
så ...” Hun ser på Anne-Maj. ”Vi er virkelig kede af det. Vi havde ikke tænkt på, du ville blive så såret.”

Anne-Maj er rørt, men det behøver de jo ikke vide. Hun griber den kniv, som ligger ved siden af fadet, og ser rundt i flokken: ”Nå, er der nogen, der vil have et stykke kage?”
Natten mellem mandag den 21. og tirsdag den 22. september

Det ender med at blive en fin aften, næsten festlig. Den lille gruppe spiser sammen som i begyndelsen af deres fælles ophold, og bagefter indtager de et par flasker vin i havestuen, mens de gør kål på resten af gravhundekagen.

Da Tytter sidst på aftenen trækker sig tilbage for natten, siger hun farvel til hver enkelt med et par venlige ord - "for det tilfælde, at vi ikke ses i morgen, inden jeg kører.” Utroligt, hvad en smule fast føde kan gøre ved et menneske, tænker Anne-Maj og laver den akavede vinke-hilsen, som i det seneste halve år har erstattet håndtrykket for de fleste.

Kort efter forlader også Anne-Maj det øvrige selskab. Hun er så udmattet efter to næsten søvnløse nætter, at hun nærmest ikke kan slæbe sig af sted, og det ikke helt uanselige antal genstande, hun har fået i aftenens løb, gør hende bestemt ikke mere frisk. Da hun kommer ind på værelset, må hun sidde og hvile sig lidt i en lænestol, før hun går i gang med sine ritualer som forberedelse til natten: Hun lægger sit tøj sammen i en perfekt firkant på stolen og ifører sig natkjole, børster tænderne grundigt og
smører natcreme i ansigtet. Sovepiller har hun jo ingen af, men hun følger alligevel så vidt muligt rutinen og nedsvælger i stedet en cocktail af de to slags håndkøbsmedicin i håbet om, at pillerne vil gøre hende en lille smule sløv. Vandglasset stiller hun på natbordet, den fuldt opladte iPad og telefonen ved siden af.

Men da Anne-Maj når frem til sengeredningen, må hun modstræbende droppe sine faste vaner. Hun er simpelthen for træt til som ellers at folde det store sengetæppe pænt i lænestolen og stable den halve milliard fjollede puder sirligt ovenpå; hun hiver bare hele herligheden af og smider det i en rodet bunke på gulvet foran terrassedøren. Jeg må forsøge at ignorere det, tænker Anne-Maj og trækker de romantiske broderie anglaise-gardiner for, så de delvist skjuler det flødefarvede tekstilbjerg. Det må kunne lade sig gøre at overvinde sine neuroser bare en enkelt nat.

Anne-Maj synker ned under dynen med et tilfredst

o

suk. Ah, hvor er hun øm over det hele. Hun glæder sig virkelig til at kunne droppe de pokkers krykkestokke, som er så belastende for skuldre og arme. Hun tager sin iPad, tjekker Facebook. I lokalgruppen denne gang handler det om, at en dame har observeret indtil flere sommerhusgæster, som hensynsløst tager hele familien med på indkøb. Et kor af fastboende bakker hende op. Turister og sommerhusejere kan simpelthen ikke finde ud af at opføre sig ordentligt. De kører råddent, smider cigaretskod alle vegne og slæber alle mulige slags smitte med herop, alt imens de lægger deres skattekroner inde i København. Et par af gruppens medlemmer fremfører, at sommerhusejerne i vid udstrækning holder liv i
lokale håndværkere og butikker - og jo desuden betaler ejendomsskat. Men disse forrædere ignoreres naturligvis.

Anne-Maj ryster på hovedet og tjekker i stedet avisernes webudgaver. Dobbeltmordet i Høve Kurbad nævnes ikke længere med et ord hos B.T. og Ekstra Bladet; det er mordbranden i Ruds Vedby, der optager de to redaktioner. På Berlingskes side står der heller ingenting, men i Politiken har en sociolog et debatindlæg om Miah og Lenette Andersens død, hvor hun gør opmærksom på, at kvinder alt for ofte bliver slået ihjel, hvilket det er svært at være uenig i. At de fleste drabsofre i Danmark er mænd, lader hun sig ikke distrahere af.

Nå, tænker Anne-Maj. Skulle vi se at blive færdige med den bog? Hun klikker sig videre til e-bogsikonet og tjekker, hvor meget hun mangler af den langstrakte islandske krimi. Ikke ret meget. Det er for åndssvagt at give op så tæt på målet. Anne-Maj tager sig sammen og går i krig med side seks hundrede og tredive: Helten bliver hjulpet op af vandhullet og anholdt. Politiets yngstemand vil stadig ikke tro på, at morderen er morder, så helten må fra sin celle forsøge at samle de sidste beviser, så han kan få hans - altså, yngstemandens - overordnede til at tro på, at det lig, der blev fundet i kapitel et, i virkeligheden var ... Nej. Anne-Maj kan simpelthen ikke koncentrere sig. Hun kan ikke engang huske, hvem det var, der blev dræbt i bogens start. Hun lægger iPad’en fra sig, slukker lyset og kniber beslutsomt øjnene i.

Søvnen vil ikke komme. Der går en time, der går to, og Anne-Maj ligger stadig vågen i mørket. Tankerne myldrer rundt i hovedet på hende. Det syge barn, som døde af noget så banalt som mæslinger. Den blå Citroen, der blev
til en rød Peugeot. Kim Kellerup, der samlede Anne-Majs Dolol-kapsler op, da hun en af de første dage tabte pilleæsken med den turkis hund på låget... Det var selvfølgelig sådan, han vidste, hvem han kunne stjæle medicin fra, tænker hun. Jeg må huske at sige det til efterforskerne.

Anne-Majs tanker snirkler sig videre. Til Heine Fuglsang og hans ubetænksomhed - til hans kone, som snart skal føde barn nummer tre og sikkert ikke aner noget om den knibe, hendes mand befinder sig i ... til Tytter, som nu med garanti har pakket sin Louis Vuitton-kuffert, så den står klar i morgen tidlig, og til Finn, der tydeligvis udskyder den ensomme tilværelse i sit koneløse hus. Til Ida, som skal hjem til sin ufatteligt forstående lærermand ... Anne-Maj opdager, at tankerne sidder fast ved Ida; svigefulde, tyvagtige Ida ... Havde det ikke været for hende og hendes blegsottige elskerinde, ville Anne-Maj have sovet trygt nu. Hun fantaserer om at ruske Alt for Familiens redaktionschef, så det professionelt stribede pagehår kommer i uorden.

Anne-Maj hidser sig så meget op, at hun ryster. Det er ikke ligefrem befordrende for en potentiel indslumring. Hun sætter sig på sengekanten. Okay, jeg skal faktisk alligevel tisse, tænker hun og tager telefonen ud af opladeren. Hun har jo lovet både sig selv og Iben, at hun hele tiden har den på sig for det tilfælde, at hun skulle falde igen. Sidst slap hun nogenlunde uskadt, men det er jo ikke sikkert, hun er lige så heldig næste gang. Hvis der da bliver en næste gang, tænker hun. Syv-ni-tretten. Man kunne jo også bare se at passe lidt på. Anne-Maj hinker ud på badeværelset uden at bruge krykkerne, støtter sig bare til væggen. Hun lader døren stå på klem, så hun kan
orientere sig ved hjælp af det grønlige lys fra vågelampen ved døren ud til gangen. Tænder hun lyset, vil hun bare komme endnu længere væk fra søvnen.

Netop som hun skal til at rejse sig fra toilettet, hører hun, at en af havestolene skraber let mod terrassens flisedækning, som om nogen har strejfet den. Anne-Maj stivner. Låste jeg egentlig terrassedøren, før jeg gik i seng? tænker hun. Hun kan simpelthen ikke huske det. Hendes tilstand havde på det tidspunkt været noget omtåget af udmattelse og vin, og hun havde sandt at sige tankerne alle mulige andre steder. Men jeg plejer da at låse den, beroliger Anne-Maj sig selv. Det ville ikke ligne mig at bryde mine rutiner, næsten uanset hvor fortumlet jeg er.

Der er helt stille. I flere minutter sidder hun på toiletbrættet uden at bevæge sig, men der kommer ikke en lyd mere fra terrassen. Anne-Maj får overbevist sig selv om, at hun hidser sig unødigt op. Den lyd kan sagtens være kommet, fordi ... ja, fordi et dyr er stødt ind i stolen. En ræv, måske. Der må være masser af ræve i anlægget og de omgivende buskadser og marker. Eller et pindsvin. Hendes trætte hjerne bliver hængende ved pindsvinet, mens hun sidder og lytter ud i mørket. Går sådan et rundt og skubber til havestole? Er det på vej i hi? Vil et pindsvin lede efter føde på gæsteterrasserne?

Nej, tænker hun beslutsomt og rejser sig. Nok med ræve og pindsvin og havestole. Det var sikkert bare blæsten, der ruskede lidt. Eller også hører jeg syner. Som man siger. Anne-Maj står lidt på dørtrinnet og finder balancen på det gode ben. Hun vil tjekke terrassedørens lås, inden hun kravler under dynen på ny. Bare for en sikkerheds skyld. Hun retter sig op for at påbegynde turen hen mod
vinduespartiet, men fryser i det samme midt i bevægelsen. Der er en ny lyd, en meget mere ildevarslende lyd: en lille, karakteristisk knirken. Terrassedørens håndtag bliver trykket ned.

Anne-Maj holder vejret. Det er nu, det vil vise sig, om den dør er låst eller ej, tænker hun. Svaret kommer i samme nu, da gardinet bevæger sig en anelse. Sekundet efter kan hun også mærke den kølige luft, som trænger ind og får blondegardinerne til at løfte sig som en victoriansk kvindes skørter. Jeg burde flygte, tænker hun. Jeg burde skrige. Jeg burde gøre noget. Men Anne-Maj står som forstenet med blikket stift rettet mod det hvide stof. Hun ved, hun er i livsfare, men hun kan ikke bevæge sig.

I det samme lyder der et brag, da gardinerne rives ned med håndsmedet gardinstang og det hele. Den spinkle damekommode ved vinduet rives med i faldet, da en skikkelse formummet i knitrende heldragt tumler ind gennem døråbningen og rammer gulvet. Indtrængeren er snublet over den rodede bunke af sengetæppe og puder, som hun har smidt lige foran døren. Tænk at blive reddet af sit eget sjuskeri, tænker hun. Mandens forskrækkede udråb bringer Anne-Maj ud af den trancelignende tilstand. Hun træder omgående et skridt baglæns, ud på badeværelsets flisegulv, og låser døren.

Og netop da når han frem. ”Luk op, Anne-Maj!7’ siger han forbløffende afdæmpet gennem døren, og nu ved hun, det er Kim Kellerup. "Luk mig ind. Jeg gør dig ikke noget, jeg vil bare snakke lidt.”

"Gå din vej, Kim!”

”Kom nu,” siger han med sin venligste stemme. ”Vi kan da tale sammen, ikke?”
”Gå med dig!” Hun kan høre, at Kims læber er helt tæt på dørsprækken. Det er som at mærke hans ånde fysisk på sin egen krop, og hun gyser ved tanken om Miah, hvis hoved han holdt ned i det lunkne mudder, til hun ikke længere bevægede sig, og Lenette, som han kylede ud fra en motorvejsbro, som var hun et stykke affald. ”Jeg har ikke noget at tale med dig om,” siger hun.

Han banker på døren. ”Jeg vil bare forklare dig det hele, Anne-Majsiger han i dette rolige tonefald, som om det, han har på hjerte, blot er teknikken bag en ny genoptræningsøvelse. ”Det er ikke, som du tror.” Han banker igen.

”Gå væk, Kim.”

”Hvis du vidste, hvorfor ... hvorfor det skete, ville du holde med mig. Det er jeg helt sikker på.”

"Jeg ved, hvad der skete. Og jeg ved også hvorfor.”

”Så må du da også kunne forstå mig. Luk mig nu ind.” Hvordan kan han lyde så rolig, så ligefrem venlig? Er det sandt, han bare vil snakke? Anne-Maj behøver ikke spekulere længe over det for at konkludere, at svaret er nej. Det her er ikke en hyggevisit. Hvorfor skulle Kim iføre sig fuldt beskyttelsesgear og snige sig ind på hendes værelse midt om natten for at tale med hende? Han har tænkt sig at slå hende ihjel, det er hun sikker på. Men hvad vil han opnå med det? Politiet ved jo allerede det hele. Hvis det værste skulle ske, vil Anders og Liselotte omgående kunne regne ud, hvem der har dræbt Anne-Maj - og få fat på den skyldige uanset hvad.

Det går op for hende, at Kim jo ikke kan vide, at efterforskerne bare går og venter på beviser, før de slår til. En løsning lige nu kunne naturligvis være at forklare manden,
at løbet allerede er kørt, at politiet kender hele historien. Men Anne-Maj kan ikke overskue konsekvenserne - det er umuligt at forudse, om situationen vil blive værre eller bedre, hvis hun giver ham denne oplysning.

I det samme husker hun mobilen, som hun har stukket i natkjolens lomme, men netop som hun skal til at ringe til alarmcentralen, standser hun. Hvis Kim hører hende tale i telefon, vil han helt sikkert sparke døren ind. Hvor lang tid vil politiet være om at nå til Høve, hvis de kommer helt fra Holbæk og tramper speederen i bund? Tyve minutter? Måske femten, hvis de virkelig giver den gas.

... Det vil levne rigeligt med tid til, at Kim kan bryde ind, slå Anne-Maj ihjel og flygte, før nogen kan stoppe ham. Hvis han derimod ikke finder ud af, at hun har mobilen med herud ... Hvis han kan bringes til at tro, at der er en chance for at vinde hendes sympati, måske endda lokke hende over på sin side, kan hun i hvert fald teoretisk holde ham hen længe nok til, at hjælpen kan nå at dukke op ...

Kim bliver ved med at stå derude med munden tæt på sprækken. Hans dæmpede stemme trænger klart igennem, og Anne-Maj begynder at svare en smule mere imødekommende, som om hun er ved at lade sig overtale til en dialog. Hun stiller ham spørgsmål om hans motiv, hans baggrund, hans forhold til de dræbte søstre, så han ved, hun gerne vil forstå. Mens han påbegynder historien om den syge Amalie og ægteskabet, der gik i smadder, og den uansvarlige dagplejer, svarer Anne-Maj lidt adspredt, mens hun overvejer, hvad hun skal gøre.

Hvis hun bruger sin 112-app, vil hun få vagtcentralen i røret. Hun tvivler på, de vil reagere, hvis man ikke siger noget. Eller gør de? Anne-Maj tør ikke satse på det. Men
hvad så? I det samme har hun løsningen, nærmest pinligt indlysende: Hun sender en sms til Anders Hall; kan simpelthen ikke finde på andet. Han sover med garanti nu, tænker hun, men det er der ikke noget at gøre ved. I tv-krimierne sover detektiverne altid med deres telefon på natbordet, så de kan tilkaldes når som helst. Anne-Maj håber, at virkeligheden i det mindste på dette punkt ligner fiktionen. Anders! skriver hun. Er i livsfare. Kim uden for badeværelset. Send hjælp nu! Der går under tyve sekunder, så ringer han op, og Anne-Maj takker guderne for, at hun altid har telefonen på lydløs i nattetimerne. Hun afviser opkaldet. Skriver igen: Ring ikke. Kan ikke tale. Hjælp! Nu fatter manden forhåbentlig situationen. Der går nogle øjeblikke, så kommer hans svar: Patrulje på vej. Er der om ti.

Ti minutter. Det er jo en evighed!

Anne-Maj har ikke andet at give sig til i ventetiden end at lytte til Kims forklaringer. I begyndelsen er det bare for at pacificere ham, da hun jo stort set ved det hele i forvejen, men så tager hans beretning med ét en drejning: ”Jeg var jo nødt til at stoppe Lenette,” siger han derude. ”Kan du ikke godt se det?”

Anne-Maj spidser ører: "Stoppe hende?”

”Ja. Tænk, hvor mange mennesker hun kunne have nået at slå ihjel, hvis jeg ikke havde gjort det.”

Hun er forvirret. ”Hvem ville Lenette slå ihjel?”

Kim tier. Kan vel mærke, at hendes nysgerrighed er pirret; at her er en detalje, hun ikke selv har regnet ud. ”Luk nu døren op,” siger han.

”Nej. Jeg kan sagtens høre dig.”

”Men jeg tror, at det her vil få dig til at forstå ...”
”Det kan da godt være,” siger hun, så roligt hun kan. ”Jeg er villig til at lade mig overbevise, Kim, men døren bliver indtil videre ved med at være låst.”

En kort pause. Så giver han sig: ”Miah fortalte mig, at Lenette var i gang med at arrangere en ny smittekæde.” "Mæslinger?”

”Nej.” Han tier.

Svaret kommer til Anne-Maj af sig selv: ”Corona,” siger hun og mærker en kuldegysning.

"Præcis.” Kim trækker vejret tungt derude. "Det gale menneske ville lave en coronasmittekæde for at skabe flokimmunitet.”

"Det var dog usandsynligt uansvarligt.”

”Ja. Men hendes lillesøster var vildt stolt af hende. Hun ævlede løs om Lenettes indsats som frihedskæmper mod det, hun kaldte diktaturet.” Da Anne-Maj ikke svarer, fortsætter han: ”Miah kunne slet ikke se, at det skulle være et problem at sprede virussen bevidst. Hun var ikke til at rokke i overbevisningen om, at den kun ville dræbe de rigtig gamle, der alligevel snart skal dø, og at alle vi andre ville slippe med ganske lette symptomer.” Anne-Maj lader oplysningen bundfælde sig. Så siger hun: ”Miah fortalte dig det? Jeg forstår ikke ... Kendte du hende i forvejen?”

"Nå, det vidste du ikke?” Der er antydningen af smil i hans stemme. "Jeg er helt glad for, der da er noget, du ikke selv har snuset dig frem til.”

”Men ...” Hendes hoved snurrer.

”Miah og jeg var sammen et stykke tid.”

Så det var Kim, der var den hemmelige kæreste, hvis identitet hverken Lenette eller Sussi kendte. Måske var for-
holdet en del af hans plan? ”Blev du kærester med Miah, fordi du ville bruge hende til at nærme dig Lenette?”

"Overhovedet ikke. Det var et rent tilfælde. Det var først efter et par måneder, jeg fandt ud af, at Lenette var hendes storesøster.” Han flytter på sig derude, heldragten knitrer. ”Luk mig nu ind, Anne-Maj.”

"Nej.”

"Stoler du ikke på mig?”

"Nej.”

Anne-Maj føler med Kim, det gør hun virkelig. At miste et barn, fordi nogen opfører sig dumt og uansvarligt, at blive psykisk syg og indlagt, at skulle genopbygge sin tilværelse fra bunden ... alt det er slemt nok, men hvis man så også opdager, at ens kæreste er søster til den, der indirekte forårsagede al denne ulykke ... Det må virkelig have været et chok. Desuden har manden jo på en måde ret: Hvis det er sandt, at Lenette var i færd med at arrangere en coronasmittekæde, så har han måske i virkeligheden reddet flere liv, end han har taget.

Men al medfølelse og forståelse i hele verden kan ikke dæmpe hendes angst. Kim har allerede to gange bevist, hvad han er i stand til. Han er gerningsmanden, en hensynsløs og helt køligt beregnende dobbeltmorder. Hun frygter ham mere, end hun nogensinde har frygtet noget andet menneske - og selvfølgelig vil hun ikke lukke ham ind. Hun er jo ikke idiot. Kommer politiet ikke snart?

Kim banker igen på døren, forlanger at komme ind. Da hun fortsat nægter, hamrer han hårdere. Igen og igen. Det er nu tydeligt, at han ikke har tænkt sig at give op. Forklaringernes og undskyldningernes tid er forbi. Det
kan kun være et spørgsmål om minutter, måske sekunder, før han trænger igennem døren.

Anne-Maj har nærmest fotografisk hukommelse og er desuden vant til at manøvrere i badeværelser uden lys: gevinsten ved mange års nattetisseri. Hun famler sig frem til hylden med ekstra toiletruller, hvor der står en friskluftspray til maskering af uønskede lugte. Hun tager hætten af, holder spraydåsen parat. Lykkes det Kim at komme herud, inden politiet når frem, er hun klar til at ramme ham lige i øjnene med syntetisk jasminduft.

Kim buldrer løs, har tydeligvis helt opgivet at overtale hende til at lukke sig ind. Med ét stopper lyden. Der er et par øjeblikkes stilhed, og så kommer der et brag. Han må have rettet et kraftigt spark mod døren - eller kastet sig mod den med den ene muskuløse skulder forrest. Anne-Maj fornemmer, at træet giver efter, selv om hun naturligvis ikke kan se noget. Ved næste brag lyder der en svag knagen fra den fine, originale fyldingsdør, der ikke just er bygget til at blive tævet løs på, og ved tredje angreb giver træet sig højlydt. Anne-Maj tænder mobilens lommelygte for at tjekke, hvor slemt det er. Der er en tydelig sprække i træet. Ikke bred, men lige akkurat bred nok til, at Kim så vidt hun kan bedømme vil være igennem i næste forsøg. Hvor længe skal den patrulje være om det? Hvornår kommer de?

Pludselig er der stille derude. Helt stille. Så stille, at Anne-Maj for alvor bliver bange. Hvad laver han? Vil han sætte ild til døren? Hente noget tungt at smadre den med? Har han måske et koben ude i bilen? Anne-Maj kan næsten ikke trække vejret af rædsel. Kommer Kim først igennem døren, er det slut. Hun har ikke en chan-
ce, uanset hvor mange sprayflasker hun bevæbner sig med. Det nyopererede ben gør det umuligt at flygte. Hun kigger ned på telefonen. Der er fire minutter igen. Fire fuldstændig uoverskuelige minutter. Hun mærker halsen snøre sig sammen, mens hun står der på sine ubrugelige ben med sprayen i den ene hånd og mobilen i den anden.

Den skræmmende stilhed varer ved. Kun Anne-Majs vejrtrækning bryder den. Hun tjekker igen telefonen. Halvandet minut tilbage. Hun lægger øret mod døren, lytter efter skridt, der nærmer sig. Men der er ingenting. Måske er Kim gået? Anne-Maj aner skæret fra vågelampen gennem sprækken i fyldingsdøren. Hun stirrer på den smalle, grønne stribe. Og pludselig ved hun, hvad der er sket: Da hun brugte mobilens lommelygte til at tjekke skaden på døren, må Kim have opdaget lyset gennem den tynde sprække, og han har selvfølgelig omgående vidst, hvad det betød.

Manden er jo ikke dum, ved Anne-Maj, og han har med det samme lagt to og to sammen. Skarpt lys gennem sprække lig med lommelygte lig med mobiltelefon lig med mulighed for at tilkalde hjælp lig med de er på vej! Hovedregning for begyndere. Manden er naturligvis over alle bjerge nu, sikkert med kurs mod en eller anden landegrænse. Virkelig godt for hans tiltænkte offer, knap så fantastisk for efterforskningen som helhed.

Anne-Maj sætter sig på toiletbrættet; bliver siddende, indtil hun hører sirenerne.

Først da begynder hun at græde.
Tirsdag den 22. september

Iben og Didi har lovet at hente hende klokken fem, når Iben har fået fri fra sit jobkursus, men allerede flere timer forinden har Anne-Maj pakket sine ting. Hun burde nok benytte lejligheden til at få en lur efter maden - trods den beroligende pille, den tilkaldte læge gav hende i nat, har hun kun sovet få timer - men nattens begivenheder har berøvet hende enhver lyst til at opholde sig i enrum. Værelse tre hundrede og sytten med den smadrede badeværelsesdør og den nedrevne gardinstang er naturligvis forseglet af teknikerne, så hotellet har tildelt hende et nyt. Det hjælper bare ikke alverden på angsten, og hun er lettet over at kunne komme hjem allerede i dag.

Hun går ud i havestuen og tager plads ved favoritbordet i karnappen. Der sidder et par badekåbetyper i lokalets anden ende, og der går tjenere til og fra. Her bliver hun ikke helt alene.

Anne-Maj stiller krykkestokkene fra sig. Hun bestiller en stempelkande kaffe samt et nøddehorn. Det er ikke, fordi jeg har lyst - det er, fordi jeg trænger, tænker hun med en kærlig tanke til fru murermester Jessen i Matador. Hun
finder det nye Alt for Familien frem fra tasken, ubesudlet af amatører, og begynder at løse en af de næstsværeste opgaver, en såkaldt drillekryds.

Anne-Maj er så langt væk i bogstavkombinationer og tværgående hjælpeord, at hun ikke bemærker Anders Hall, før han står helt henne ved siden af hende.

”Hej,” siger hun forbavset. ”Jeg troede, I var ved at drukne i arbejde.”

"Ikke mere. Vi har været i gang uafbrudt siden i går. I nat blev Kim Kellerup pågrebet, så vi tillader os at holde fri indtil i morgen tidlig. Jeg ville bare lige briefe dig, før jeg kører hjem - som tak for hjælpen.”

”Jeg bliver altså hentet klokken fem.”

”Da er vi helt sikkert færdige.” Anders sætter sig, vinker Katrine over og bestiller en kande te. ”Jeg har hilsner med fra Liselotte. Hun var ved at falde omkuld af træthed, så hun meldte pas.”

”Og Kim Kellerup ... tilstod han med det samme?” spørger hun.

”Ej, det kan man ikke sige,” svarer Anders. ”Vi hentede ham i hans hjem i Asnæs ved halvtretiden i nat, altså lige omkring en time efter, han opdagede lyset fra din telefon og smuttede herfra. Kim påstod, han havde ligget og sovet, da vi kom, men det troede vi selvfølgelig ikke på. Vi tog ham med ind til Holbæk, og så pressede vi ham i timevis.”

”Og så tilstod han?”

"Stadig ikke. Han nægtede og nægtede og nægtede, uanset hvor mange argumenter vi kom med - egentlige beviser kan vi jo først smide på bordet, når diverse dna-prøver er analyseret, og de kan jo ikke trylle på laboratoriet. Vi
fortalte ham, at vi ville sende en mand ud til Elin Stilling tidligt i morges, så hun kan gentage hele sin historie, og det rystede ham vist lidt, men en tilståelse kom der ikke. Så fik han de foreløbige resultater af undersøgelsen af hans bil - at der er fundet den rigtige slags mudder både foran og på speederpedalen samt i bagagerummet, og at der er hår og dna-spor på passagersædet, hvor vi er sikre på, at Lenette Andersen sad den nat. Vi påpegede også, at vi havde bemærket, der ingen fingeraftryk var på hverken det indvendige eller det udvendige dørhåndtag i passagersiden - hvilket i sig selv er mistænkeligt, når resten af bilen har aftryk alle de almindelige steder. Det tyder på, at nogen har tørret netop de håndtag af. Kim blev ved at nægte, og vi var efterhånden trætte.”

”Det var han vel også?”

”Han var ved at skvatte omkuld, men den mand er virkelig stædig.” Anders tager imod den lille porcelænstepotte og skænker op. ”Da vi fortalte ham om dit vidneudsagn, som vi naturligvis vil lægge en del vægt på i retten - altså, at det var ham, der brød ind og stod og talte med dig gennem badeværelsesdøren - så svarede han bare, at det måtte være påstand mod påstand. At det måtte være en anden, at du bare er ude efter ham.”

Alene tanken om den dæmpede, indsmigrende stemme i dørsprækken, hans tunge vejrtrækning ... En kuldegysning løber gennem Anne-Maj, men hun siger bare: ”Hvor er han fræk.”

”Vi havde siden daggry haft et par mand til at gennem-rode alle skraldespande og containere på ruten mellem kurbadet og Kims hus i Asnæs. Han må have haft så travlt med at komme hjem og sove rævesøvn, at vi kunne regne
ud, han sandsynligvis ikke kunne få tid til at køre en omvej for at skaffe sig af med overtrækstøjet. Og han havde næppe heller haft tid til at brænde det, tænkte vi.”

"Fandt de det så?”

”Jep.” Anders smiler bredt. ”En skraldecontainer i en privat indkørsel lige efter Odsherred Zoo. Fleldragt, la-texhandsker, skoovertræk, brusehætte, mundbind - hele baduljen rullet sammen og puttet ned i et hjørne af containeren med en fyldt affaldspose ovenpå. Vi gætter på, der er masser af Kims dna i. Han har været totalt pakket ind - ligesom vi formoder, han var, da han dræbte Miah Andersen. Der var ingen spor efter ham på dit værelse overhovedet - hvis det ikke havde været for det, du gjorde os opmærksom på i nat.”

”Hans konstant svedige pande, som han stod og pressede ind mod badeværelsesdøren” siger Anne-Maj og ranker sig. Godt tænkt, fru Mortensen, godt tænkt. ”1 havde nok fundet det aftryk under alle omstændigheder,” siger hun dog beskedent.

”Ja da, men måske ikke helt så hurtigt.” Anders smiler til hende. "Panden og øjnene var den eneste del af ham, der ikke var dækket til, og du havde ret: Der var et stort, fedtet aftryk præcis der, hvor du havde sagt, det ville være. Teknikerne har sendt netop den prøve på laboratoriet som hastesag, og vi håber på et lynresultat af både det og dna-sporene på beskyttelsestøjet.”

”°g?”

"Jamen Kim Kellerup er jo ikke dum. Han kunne selvfølgelig sagtens regne ud, at vi vil finde, hvad vi leder efter. Og til sidst valgte han så at tilstå. Måske fordi han håber på en mildere dom - eller fordi han simpelthen
ikke havde energi til at nægte mere.” Anders drikker den sidste bundskjuler fra tekoppen og hælder resten af den lille pottes indhold op. "Derfra behøvede vi sådan set ikke gøre noget. Manden snakkede nærmest uden afbrydelser i et par timer. Undskyldte sig med sit sammenbrud, forsøgte at få os til at forstå, at Lenette selv var ude om det, beklagede, at Miah ved en fejltagelse var røget med i farten, pralede lidt ad sin egen snedighed i forbindelse med alibiet...”

"Snedighed? Ved Miahs mord?”

"Ved selv at henvende sig og fortælle hele den alt for detaljerede historie om den glemte gave til hans mor, og hvordan han havde ledt efter tape og saks, og hvem han havde mødt hvor undervejs ... der foregreb han jo begivenhedernes gang, hvis nogen mod forventning skulle have set ham i spa-afdelingen på hans fridag.”

”Men han tog overtræksdragten på i linnedrummet... og gik direkte derfra til mudderbadet?”

”Ja. Han kom både ud og ind ad vareindleveringsdøren, som vi allerede havde regnet ud, og det var naturligvis også i linnedrummet, han iførte sig heldragt, handsker og så videre - og tog det af igen. Kim låste naturligvis alle tre døre til det lille rum undervejs og låste dem så op igen, da han var færdig med omklædningen.”

"Og I har stadig ikke fundet dna-spor eller aftryk i rummet?”

”Alt for mange. Også fra ham. Men de kan ikke bruges til noget.”

”Det må have været et grimt chok,” siger Anne-Maj. ”Da han gik fra mordscenen, troede han vel stadig, at det var Lenette, han havde druknet i mudderet. Han havde
set hendes navn på bookingskærmen, og kvinden i karret kunne lige så vel have været den ene som den anden i den mundering.”

"Præcis.”

”Så han fandt først ud af sin fejltagelse ... hvornår?” ”Da han samme eftermiddag tjekkede Ekstra Bladets webavis, hvor offerets navn og alder var anført. Han var rystet. Ikke nok med, at han ikke havde fået ram på den, hele hans omhyggelige planlægning var gået ud på at slå ihjel ... Den døde var en kvinde, han havde været kærester med i en længere periode og efter eget udsagn holdt oprigtigt af.”

”Det behøver jo ikke være sandt, uanset hvad han siger. Måske brugte Kim bare Miah som trædesten.”

”Ikke ifølge ham selv.” Anders trækker på skuldrene. ”Han siger, det var en tilfældighed, at netop Lenette viste sig at være hans kærestes søster. Kim og Miah havde mødt hinanden på et weekendkursus, hvor medlemmer og trænere fra diverse sjællandske klubber havde fællestræning med et eller andet amerikansk crossfitgeni. De faldt for hinanden ved middagen lørdag aften, men var enige om at gå lidt stille med dørene. Miahs seneste brud havde været bøvlet, for nu at sige det pænt.”

”Ham realitytatovøren.”

"Præcis. Han er åbenbart ret voldelig. Miah var simpelthen bange for, at han skulle gå helt amok, hvis han fandt ud af, hun havde en ny.” Anders fortsætter: ”Vi er selvfølgelig i gang med at tjekke både eksen og andre af Miahs kontakter for at finde ud af, om den historie hænger sammen, men indtil videre har vi ikke grund til at tro andet. Nå, men Kim og Miah blev altså kærester.
På et tidspunkt viste Miah ham billeder fra en ferie, hun og Lenette havde været på for et par år siden, og manden fik et chok. Han opdagede, at den dagplejer, som efter hans mening var ansvarlig for hans ældste datters død, var Miahs søster. Ganske vist havde Kim kun set dagplejeren et par gange for flere år siden, men han ville kunne genkende hende hvor som helst, siger han. Han holdt masken; sagde ikke til Miah, at han genkendte Lenette, men fandt da ud af, at hun boede hos moren i Tuse, at hun var alene med sin søn, at hun havde en lille hund, og så fremdeles.”

”Okay.”

”Miah betroede ham også på et tidspunkt, at når hun og Lenette virkelig drømte om at hygge sig, nu hvor statsministeren i al sin ondskab havde sat en stopper for almindelige menneskers all inclusive-ferier, så var det en weekend på Høve Kurbad, de fantaserede om. Et par dage med ansigtsbehandlinger og sauna og god mad og champagne, alt det der, de fleste kvinder går og drømmer om.”

”Ah. Kims arbejdsplads. Og det var der, han fik den idé fra.”

”Jep. Miah serverede den for ham på et sølvfad, men det var selvfølgelig først senere, han kom i tanker om den.” ”Okay.”

”Miah fortalte nemlig Kim to ting, som rystede ham: Den ene var, at Lenette stadig var dagplejer, og den anden var, at hun var i færd med at organisere en ny smittekæde; denne gang med coronavirus.”

”Se, så langt er jeg også kommet,” siger Anne-Maj. ”Det vanvittige menneske. Men hvordan egentlig? Arrangerede hun det via den Facebook-gruppe, jeg fortalte jer om?”
"Netop. Lenette forsøgte at opspore en, der havde sygdommen i udbrud, og ville så tage den derfra. Lade folk komme på besøg hos vedkommende og lade sig smitte - fuldstændig som med mæslingerne. Alt sammen naturligvis for at opbygge den flokimmunitet, der tales så meget om.”

”Det er godt nok en risikabel måde at opnå den på.” ”Ja, mon ikke.”

”Så hvad gjorde han? Kim, altså?”

”Først prøvede han at argumentere med Miah, men det prellede totalt af. Hun var sindssygt stolt af sin søster.” ”Åh ja.” Anne-Maj himler med øjnene. "Selvfølgelig var hun det.”

”Kim kunne slet ikke håndtere det; var nok i virkeligheden på nippet til at bryde sammen på ny. Og det var på det tidspunkt, han besluttede sig for at slå Lenette ihjel. I sit eget hoved har han reddet hundredvis af borgere.” ”Og så konstruerede han hele den indviklede plan med konkurrencen og hotellet og Heine Fuglsang?”

yyt r>

Ja.

”Men det var da vældig risikabelt. Han må have vidst, at sandsynligheden for at møde Lenette her på kurbadet var meget stor - især fordi Miah jo havde en plan om at præsentere de to for hinanden.”

”Lenette ville aldrig kunne genkende ham, påstår han. På det tidspunkt, hvor hans yngste ...”

"Frida.”

”Ja, Frida. Da hun begyndte i dagplejen, var Kim stort set ude af billedet, og det var så godt som altid Elin, der hentede og bragte. Kim og Lenette havde kun set hinanden nogle få gange - og hans udseende har ændret sig
meget siden da, siger han. Dengang trænede han ikke så meget, så han var lidt kvabset, ovenikøbet med glatbarberet isse og et stort fuldskæg. Ikke engang hans navn havde hun, da det var en sort dagpleje uden specielt meget styr på papirerne. Lenette havde kun Elins kontaktoplysninger ... Og alle kaldte ham i øvrigt Kell ... Men det ved du jo.”

?yr »

Ja.

”Og igen: Resten kender du. Barnet døde, Kim brød sammen og røg på psykiatrisk afdeling, var i behandling i næsten et år ... Da han var rask, åbnede han sin egen lille virksomhed her på kurbadet.”
Anne-Maj har svært ved at få de indviklede detaljer til at hænge sammen. ”Men ... hvordan ...” spørger hun, "hvordan arrangerede Kim Kellerup, at Miah - som han troede var Lenette - lå helt alene i mudderbadet på et tidspunkt, så han kunne komme ind og slå hende ihjel?”

”Den kvinde, der til daglig har ansvaret for mudderbadet, saunaerne, dampbadet, poolområdet og så videre, hedder Dorrit Bach.”

”Det ved jeg.”

”Godt.” Anders skotter til sit ur. ”Kim Kellerup og hun mødtes lørdag den tolvte i det lokale crossfitcenter, hvor han havde tilbudt at hjælpe hende i gang med træningen. Dorrit har lige startet sin lille biks på kurbadet og var vel glad for at få kontakt med en af sine nye kolleger. Efter træningen fik hun og Kim en cola, og i Dorrits havde han sørget for, at der var en fuldstændig sindssyg dosis afføringsmiddel. Ganske efter planen var hun hundesyg hele natten og måtte sygemeldes dagen efter. Den sløsede Hanne Groth vikarierede, som hun åbenbart plejer. Hanne er kendt for at gå udenfor og ryge, hver
gang der er det mindste hul i hendes skema. Kim, som via skærmen i elevatorrummet vidste, hvem der befandt sig i mudderbadet hvornår, og som også havde overblik over Hannes massørtider, kunne simpelthen time mordet efter bookingplanen. Lenette, som altså senere viste sig at være Miah, skulle møde klokken halv elleve og ville derfor med stor sandsynlighed ligge i karret tyve minutter i, mens Hannes egen massageklient - altså du - først havde en tid klokken elleve. Kim kunne simpelthen gå ind fra parkeringspladsen ved kvart over ti-tiden og vise sit ansigt hist og pist på sin fiktive jagt efter saks og papir, så han til hver en tid kunne påstå, at han havde haft et lovligt ærinde. Meget få mennesker kan huske på minuttet, hvornår de passerer andre i en gang eller på vej ud ad en dør, især hvis det sker flere gange inden for et kort tidsrum.”

”Og bagefter gik han selv til jer,” gætter Anne-Maj, ”og fortalte frivilligt, at han havde befundet sig i spa-afdelingen omkring drabstidspunktet, så det virkede, som om han intet havde at skjule.”

”Vi tjekkede Kims historie med moren allerede da -han havde rent faktisk været til frokost hos hende og givet hende en dyr elkedel i pæn indpakning ... Han havde tænkt på det hele.” Anders forsøger at skjule en gaben, mens han atter kaster et blik ned mod armbåndsuret. ”Så gik han ud ad personaleindgangen igen, sneg sig ind gennem vareindleveringen, klædte om, holdt øje med omridset af skikkelserne i mudderbadsrummet gennem det smalle, matterede vindue i døren. På den måde vidste han, hvornår den, han troede var Lenette, lå i karret - og hvornår Hanne smuttede ud for at få en smøg.”
"Jamen hvad hvis nogen var kommet ind i mudderbadet?”

”Kim låste døren ud til gangen i de få minutter, det tog. Risikoen for, at nogen ville prøve at komme ind, var minimal, og inden nogen fik fat i en nøgle, kunne han smutte. Det blev så ikke nødvendigt. Alt gik efter planen. Bagefter hastede han ud i linnedrummet, flåede overtrækstøjet af og forlod stedet ud af vareindleveringsdøren. Hvorefter han puttede beskyttelsesdragten og de andre ting ind i bagagerummet, gik ned forbi personaledøren for at lade sig se af Hanne Groth, der stod og inhalerede smøg nummer to - og så kørte han videre til sin mor.”

Hårene på Anne-Majs arme rejser sig ved tanken om den ufattelige kynisme. ”Kæft, hvor ville jeg ikke have nerver til at gennemføre det program.”

”Det er der vist ikke mange, der ville.”

”Og det var også Kim, der skændtes med Miah oppe på altanen? Altså natten før mordet?”

”Han var efter aftale gået op på hendes værelse, så de kunne tilbringe natten sammen, og ud på natten kom de op at halvskændes, som han udtrykker det, fordi Miah syntes, det var på tide at præsentere ham og Lenette for hinanden, mens han insisterede på, at det var for risikabelt at fortælle noget til nogen på grund af Miahs voldelige eks.” Anders drikker de sidste dråber te, retter sig op, tydeligvis klar til at gå. "Selvfølgelig en vildt overdrevet reaktion uanset hvad, men Miah var først nu begyndt at være lidt træt af hans stædighed.”

”Der er en ting, jeg har tænkt meget på,” siger An-ne-Maj.
”Sig frem.” Nyt tjek på armbåndsuret. Den stakkels mand vil gerne hjem til kone og baby.

"Hvordan fik Kim alt det med Lenette arrangeret der om natten? Da hun havde været til undersøgelse på hospitalet, og I var færdige med at tale med hende?” spørger Anne-Maj. "Altså, jeg er med på, at han må have sendt hende en sms og senere skaffet sig af med hendes mobil, så ... hvad?”

"Han skrev, han var Miahs kæreste og gerne ville give Lenette et lift hjem. At han havde brug for at tale med nogen om Miah, men at han af frygt for Miahs eks stadig ikke ville stå frem. Lenette satte sig ind i bilen, og så tilbød han hende en lommelærke med snaps. Gennem Miah vidste han alt om Lenettes lidt for entusiastiske drikkevaner, så han havde regnet ud, at hun helt sikkert ville tage imod en opstrammer efter flere timers afholdenhed. Han havde opløst et sløvende middel i snapsen ... og ja, det var indholdet af dine Dolol-kapsler.”

"Jeg vidste det!”

”De parkerede på en grusvej foran Mercedes-forhand-leren ved afkørslen til Tuse. Kim fortalte Lenette om forholdet til hendes søster, og hvorfor det skulle være så hemmeligt. Han holdt samtalen kørende, indtil medicinen virkede. Efter en halv times tid blev Lenette så søvnig, at det var en smal sag for ham at køre op på broen, hvor der er fremragende overblik til alle sider, køre stille og roligt fremad, til han kunne se, at der ikke var biler på vej i nogen af retningerne, holde ind til siden og vippe hende halvsovende over rækværket, netop som en stor lastvogn kom drønende. Det var jo buldermørkt, så selv om broen er oplyst, ville lastbilchaufføren have svært ved
at skimte andet end silhuetten af en, der stod deroppe. Men det gik jo så hverken værre eller bedre, end at han slet ikke bemærkede nogen.”

"Desværre.”

”Ja, det kan du sige. Men vi fik ham jo alligevel - og bemærk, at det denne gang er mig, der siger vi.” Han holder en tommelfinger op. ”Du gjorde det igen, An-ne-Maj. Og tak for det,” siger han og rejser sig. ”Men nu er jeg altså nødt til at gå. Beklager. Ellers falder jeg i søvn på vej hjem.”

Anne-Maj ignorerer Anders’ protester og insisterer på at følge ham ud i foyeren, så hun kan sige ordentligt farvel ved glasdøren.

Da han er på vej ud, standser han, vender sig om. ”Jeg synes altså, du skal tage imod det tilbud om en psykolog, Anne-Maj. Det er ikke sundt bare at forsøge at ignorere sådan en oplevelse.”

”Det gik da udmærket sidste gang.”

”Måske nok.” Anders ser på hende, ryster på hovedet. ”Det er ikke sundt,” gentager han. ”Hos os er det obligatorisk med nogle samtaler, når der er sket noget alvorligt.” Anne-Maj trækker på skuldrene. ”Lad os nu se,” siger hun bare. Der er dæleme ingen, der skal komme og analysere hende.

Hun krykker sig tilbage til sit bord, da han er kørt, og finder ugebladet frem igen. De stringente, opmærksomhedskrævende opgaver er en god afledning fra nattens begivenheder. Chokket føles stadig som noget tungt, der trykker på hendes brystkasse. Anne-Maj genoptager jagten på det helt rigtige ord med elleve bogstaver lodret og forklaringen ’Risret’. Hm. Det er en drillekryds, det
her, så det kan sagtens være et ordspil på 'Rigsret’ ... Anne-Maj bider i kuglepennens ende og tænker som en gal på diverse politiske sammenhænge: den tidligere integrationsminister, den gamle tamilsag, måske noget med den amerikanske præsident... Hun er så langt væk i sine spekulationer, at det giver et spjæt i hende, da Didi dumper ned i sofaen på den anden side af bordet.

"Gud, er det dig!” Anne-Maj holder hånden fladt mod dekolletagen. ”Jeg havde slet ikke set, klokken var blevet så mange!”

”Den er kun tre. Jeg fik tidligt fri,” siger Iben, der slutter sig til selskabet i et mere adstadigt tempo. "Læreren kunne ikke finde på mere at sige om, hvordan man får årstallene i et CV til at stå på linje.” Hun gør sig skeløjet. ”Det kursus er så latterligt.”

”Ja, det lyder sådan.” Anne-Maj lægger krydsordshæftet fra sig. ”Og der er to dage endnu?”

”Jeg pjækker altså resten af ugen, og det kan jeg roligt gøre, for det er faktisk sådan, at jeg ...” Iben tier brat. ”Ah, Mor, her sidder jeg og plaprer! Undskyld. Hvordan har du det?”

”Helt fint.”

”Hold da kæft, hvor blev vi forskrækkede! Da du ringede i formiddag, var jeg lige ved at besvime.” Iben ryster på hovedet. ”Er du helt sikker på, at du er okay?”

”Jeg har det helt fint,” gentager Anne-Maj. Hvilket selvfølgelig er løgn. Hendes glæde ved at bo alene og føle sig tryg nok til at droppe det der med at låse hoveddøren bliver nok aldrig helt den samme igen. Chokket vil blive siddende i hende en rum tid, men det er der ingen grund til at skræmme sin familie med.
”Jo, men tænk, hvad der kunne være sket.”

"Patruljen var jo hurtigt på pletten,” siger Anne-Maj. ”Tænk, hvis vi havde gjort, som du sagde, Mormor,” siger Didi. ”Så kunne jeg være død!”

Anne-Maj drejer hovedet i et ryk. ”Hvad i alverden mener du?”

”Kan du ikke huske, at du inviterede mig til pyjamasparty i går aftes? At vi skulle se film og spise pomfritter?” ”Gud, jo.” Anne-Maj holder sig for munden i forskrækkelse. ”Du har ret. Tænk, hvis du havde været der. Det har jeg slet ikke tænkt på.”

”Så Mortensen den Tredje har faktisk reddet mit liv,” siger Didi. ”Han skal have en ekstra godbid i aften, ikke?”

”Hvad mener du med, at han har reddet dit liv?” "Fordi hvis det ikke havde været for ham, så ville jeg have sagt ja til at sove her, men han må jo ikke komme ind på grund af de der mennesker, der har allergi, så ...” "Nåh,” Anne-Maj smiler. "På den måde. Ja, så lad os give ham en frikadelle i aften.” Hun er ret sikker på, der ligger nogle i fryseren. Så er aftensmaden til de tobenede også i hus, tænker hun og glæder sig som en sindssyg til at indtage sin egen mad.

"Desuden havde du jo en aftale med Vigga,” siger Iben. "Mortensen var altså ikke den eneste grund til, at du ikke var her.”

"Så siger vi det.” Didi og Anne-Maj ser på hinanden; de er helt enige. Selvfølgelig var det hunden, der frelste Didi - også selv om Iben ikke vil tro på det.

Iben rejser sig. "Apropos Mortensen ... Han sidder altså alene derhjemme og venter på os.”
Sjældent er Anne-Maj kommet så hurtigt på benene. ”Det kunne du da bare have sagt,” siger hun. "Stakkels hund. Jeg troede, han sad ude i bilen. Lad os se at komme af sted.”

Hendes datter tager skuldertasken.

”Gider du putte det blad ned i den?” siger Anne-Maj og fatter krykkerne. ”Jeg er midt i en opgave.”

Iben samler Alt for Familien op, ser på opgaven. "’Ris-ret’?” Hun lader øjnene løbe ned over de elleve tomme felter. "'Risalamande’,” siger hun efter et par sekunder. "Tror du ikke?”

"Lad mig se.” Anne-Maj tjekker med rynkede bryn. "For pokker, du har ret! Hvor er du irriterende.”

"Skal jeg lige skrive det ind?” spørger Iben med pokerfjæs og samler kuglepennen op.

"Nej!” næsten råber Anne-Maj. "Du holder dig fra den!” Iben og Didi griner.

"Du er for nem, fru Mortensen,” siger Iben. "Som om nogen af os tør skrive i dine krydser. Det kender vi dig alt for godt til.” Hun propper blad og pen ned i Anne-Majs taske, og den lille familie går ud for at hente Anne-Majs bagage i receptionen.

"Klarer du den, Mor?” spørger Iben, der nu slæber på den orange kuffert og en grøn weekendtaske.

"Ja ja. Det går fint.”

"Jeg har i øvrigt noget af en nyhed, Mor,” siger Iben, da alle tre sidder i bilen med kurs mod Nykøbing. Det er lykkedes Anne-Maj ikke at kommentere gearkassens smertensskrig, men anstrengelsen ved at holde kæft har fået hende til at bore neglene godt og grundigt ind i håndfladerne.
”0g hvad er så det?” spørger hun.

”Det der med, at jeg kan pjække fra kurset resten af ugen ...”

Ja?

”Det er, fordi jeg lige har fået besked om, at jeg kan starte på en uddannelse her med det samme. Fra på mandag, faktisk.”

"Fantastisk. Så kan du få SU.”

”Nej, meget bedre. Jeg får rigtig løn.”

Anne-Maj ser på hende. ”Flvad er det da for en uddannelse?”

”Som farmakonom.”

"Altså ... apoteksassistent?”

”Det hed det i gamle dage, fru Mortensen.” Iben smiler. "Egentlig skal man søge mange måneder i forvejen, men apoteket i Algade havde en elev, der sprang fra efter en uge, og jeg kender apotekeren, der trak i nogle tråde, så ... Lang historie. Men jeg er hvert fald kommet igennem alle nåleøjerne og har fået en studieplads, hvor praktikperioderne ligger hjemme i Nykøbing, mens teoriundervisningen foregår i Hillerød.”

”Sejt, ikke?” Det er Didi.

”Jo det er faktisk ret sejt,” siger Anne-Maj, der virkelig godt kan se fornuften i det her. En uddannelse til et job, hvor Iben kan kombinere sin naturvidenskabelige flair med den for hendes mor helt uforståelige glæde ved at stå bag disken i en butik. "Tillykke med det, skat.”

Den aften laver Anne-Maj mad for første gang i to lange uger. Eller ... laver mad og laver mad. Hendes indsats er stærkt begrænset af dumt knæ, dumme krykker, dumme skuldre, men ved hjælp af fryserens
beholdning af hjemmelavede frikadeller, som selv Iben kan finde ud af at varme uden at lave ulykker, samt kartofler og et blomkålshoved, perfekt kogt af Didi, der dirigeres af sin mormor, får de alligevel sammensat et gedigent måltid.

”Jeg kan ikke lave en sovs endnu,” siger Anne-Maj. ”Så I må altså klare jer med smør og Læsø-salt til kartoflerne.”

Der er ingen protester, og lidt efter sidder de på An-ne-Majs yndlingssted i hele verden: ved hendes eget spisebord, med den koboltblå hørdug og de blomstrede, æblegrønne servietter. Maden er enkel, men velsmagende, vinen hæderlig og korrekt tempereret, Didis Sprite er iskold. Mortensen, som både har fået og fortæret sin helte-frikadelle, har rullet sig sammen i kurven.

Anne-Maj har haft sin første tur op på badeværelset ved at bumpe-på-rumpe både op og ned. Det gik forbløffende godt. Alligevel er hun lidt urolig ved tanken om at skulle klare sig på egen hånd. Det slog hende allerede på vej hjem fra kurbadet: Hvad med luftning af Mortensen? Hvad med madlavning? Hvad med indkøb? Rengøring? Og allerværst: Hvad med den angst, som nattens voldsomme begivenheder har efterladt hende med? Overfaldet, fornemmelsen af hjælpeløshed, visheden om at skulle dø ... Det hele kommer tilbage i små, uforudsigelige glimt, også når hun forsøger at tænke på noget helt andet, mere dagligdags. Selv når hun sidder her ved sit eget trygge middagsbord med de to mennesker, hun elsker højest i hele verden.

Anne-Maj vil normalt hellere brække en arm på langs end røbe sit behov for andre menneskers selskab, men netop nu er hendes forsvarsværker brudt ned. Hun trækker
vejret dybt ned i lungerne, bereder sig på at bede Iben om hjælp i den kommende tid.

Men datteren kommer hende i forkøbet: ”Vi bliver her, fru Mortensen.”

”1 nat? Det ville jeg faktisk være virkelig glad for.”

"Vi bliver her, indtil du er ordentligt på benene igen. Vi har talt om det, Didi og jeg ... og Jonas,” tilføjer hun og ser helt genert ud.

For en gangs skyld driller Didi ikke sin mor med den nye kæreste: ”Mor bor inde hos ham,” forklarer barnet, ”og jeg sover på dit gæsteværelse, og så skiftes Mor og Jonas og jeg til at gå tur med Mortensen.”

”Ej, vil I virkelig gøre det for mig?” Anne-Maj er helt rørt.

"Maden må vi klare på samme måde som i aften,” siger Iben. ”Du kan sidde i en stol og fjernstyre os.”

Det kommer så ikke til at ske, tænker Anne-Maj. Om jeg så skal hejses ned fra loftet, så vil jeg lave min mad selv meget, meget snart. ”Tak skal I have,” siger hun højt.

”Hvad rengøringen angår ...” Iben tøver. ”Jeg tænkte på ... Kan du ikke finde en lokal på nettet? Hvis jeg skal begynde i mit nye job fra på mandag, så har jeg altså lidt svært ved at nå det hele.”

"Selvfølgelig. God idé.”

Netop da sker der to ting på én gang: Mobilen ringer, og det samme gør dørklokken. Anne-Maj tager sig af førstnævnte, mens Didi løber ud og lukker op.

"Helle Wiig her,” lyder den veloplagte stemme i telefonen. ”Du er kommet hjem, kan jeg forstå?”
”Jo.” Hvor hun så end ved det fra, tænker Anne-Maj. Det kvindemenneske har kontakter overalt.

”Jeg håber, du har det godt,” fortsætter journalisten.

”Jo tak.”

”Så synes jeg, vi skal få lavet det interview.”

”Åh.”

”Skal vi sige i morgen klokken ti?”

Anne-Majs hjerne kan ikke følge med. ”Det var ... hurtigt.”

”Vi vil godt have interviewet i fredagsavisen, så det stadig er aktuelt, og det er jo en drabelig historie. Vi har sat fire hele sider af, og det tager jo også tid at skrive det, uanset hvor gyldne ens poter er.”

Anne-Maj sukker.

”Du får det naturligvis til gennemsyn,” fortsætter Helle. ”Så vi er sikre på, vi får alle detaljerne på plads.”

”Det lyder godt.” Anne-Maj har virkelig ikke lyst, men et løfte er jo et løfte, tænker hun og får afsluttet samtalen, netop som Didi kommer tilbage fra entreen.

”Her,” siger hun og rækker sin mormor en lille plastbærepose.

”Hvad er det?”

”Den medicin, du mangler,” siger Didi og sætter sig over i sofaen med sin mobil. ”Din læge kom med det.”

”Men hvorfor kom han selv?” Det er godt nok ikke Mortens stil at lave udbringningsservice til sine patienter.

”Han sagde noget med, at han havde været på konference og først fået din besked her for lidt siden, og han var ked af, at du havde ventet så længe ...” Didi trækker på de spinkle skuldre uden at flytte blikket fra skærmen.
”Han tænkte, du nok havde brug for de piller, så ...” Hendes opmærksomhed er for længst ved at opsluges af det sociale liv, som udspiller sig på mobilen. ”Men han havde lidt travlt, så han gav mig det bare, og jeg skulle hilse og ...” Hendes opmærksomhed er væk.

Anne-Maj tager de to præparater op af posen og fyldes med lettelse. Så får hun da sovet i nat.
EPILOG

December

Det tegner til en mærkelig jul for næsten alle i hele landet. Coronasmittetallet har her i anden bølge bevæget sig op på et niveau, der ligger langt over forårets. Ikke engang regeringens nye, strenge restriktioner kan helt bremse smitten, og sundhedsmyndighederne fraråder familiesammenkomster i julen - både selve juleaften og i forbindelse med de traditionelle julefrokoster. Resultatet er, at mange mennesker, der normalt fejrer højtiden med voksne børn, forældre, tanter og børnebørn, i år sidder alene, hvis de da ikke er så heldige at have nogen at dele adresse med.

De seneste uger har Anne-Maj været urolig for, om det samme skulle ske for hende, og da det kommer til stykket, har beslutningen nærmest taget sig selv. Iben og Didi har på dette tidspunkt boet andetsteds i over to måneder - nogle dage hjemme i deres egen lejlighed, resten af tiden inde hos Anne-Majs nabo, Jonas. De har begge - eller rettere sagt alle tre - kontakt med mange mennesker hver dag: Iben på apoteket, Didi i skolen, Jonas på byggepladsen. Af den grund er deres kontakt med Anne-Maj blevet mere og mere begrænset.
”Det er det eneste fornuftige, at vi holder jul hver for sig ” siger Anne-Maj, da hun og Iben taler i telefon nogle dage inden juleaften.

”Jo ... Men jul uden hinanden? Det har jeg altså svært ved at forestille mig, og det er jo ikke, fordi vi aldrig er sammen, vel?”

”Det er ikke det samme at snakke hen over hækken eller gå en tur i frisk luft som at sidde indendørs hele banden juleaften, Iben.”

”Men jeg bliver jo testet hver uge.”

”Jeg ved det.”

”Hvis både Didi og jeg får lavet en lyntest dagen før? Og Jonas?”

”Joh ...”

”Vi kan tage visirer på alle sammen, Mor, jeg tror godt, vi kan spise med dem på. Og vi kan sørge for at holde afstand.”

Det er selvfølgelig fristende, men ... ”Jeg tror, vi skal lade være, Iben,” siger Anne-Maj. ”Det er for dumt at tage chancer, nu hvor vaccinen er lige om hjørnet.”

Dybt suk. ”Du har nok ret.”

Iben lyder forbløffende nedslået. Anne-Maj havde ikke i sin vildeste fantasi forestillet sig, at datteren ville blive mere ked af det end hende selv ved tanken om ikke at være sammen juleaften. Iben er ikke just den sentimentale type.

”Det er første gang, jeg ikke skal holde jul med dig,” siger Iben.

”Arh, det går nok. Vi må facetime,” siger Anne-Maj. "Eller skype eller zoome, eller hvad man nu bruger for tiden.”
Iben holder en pause, lang nok til, at hendes mor ved, at der nu kommer noget vigtigt. Og ganske rigtigt: ”Men hvad med maden?”

Aha. Anne-Maj kan ikke lade være med at le højt. ”Nå, det er der, skoen trykker,” siger hun. ”Du gider ikke lave maden selv.”

"Gider? Om jeg så brugte et år på det, ville jeg ikke kunne lave en rigtig julemiddag. Jeg aner ikke, hvordan man laver brunede kartofler, og det er aldrig lykkedes mig at producere en sovs, der er bare nogenlunde spiselig.”

”Jeg kan maile indkøbslister og opskrifter til dig. Jeg kan endda guide dig gennem selve tilberedningen via facetime.”

”Jeg kan ikke, Mor.” Iben lyder virkelig desperat. ”Og hvad med Didi og Jonas? Hvis du vidste, hvor meget de to tosser går og snakker om den julemiddag.”

”Didi snakker om julemad?” Anne-Maj ler. ”Det skal du ikke bilde mig ind. Didi, der med garanti ikke vil have andet end kartofler og sovs.”

”Ja, men så Jonas.”

”Se, den har jeg nemmere ved at tro på.”

”Han har aldrig før holdt jul sammen med andre end sine forældre, og jeg ville jo gerne vise ham, at det godt kan blive en god aften alligevel.”

”Hør her,” siger Anne-Maj. "Hvor præcis holder I jul?” ”Hos dig, helst.”

”Hold nu op. Jeg tænkte bare ... Hvis I nu beslutter at være inde hos Jonas den aften ... så kan I jo bare hente maden her.”

”Hvad mener du?”
”Jeg mener: Jeg laver maden, fuldstændig som jeg plejer. And og rødkål og brunede kartofler og sovs og risalamande og hjemmebagte småkager og hele udtrækket. I tager maske på, jeg tager maske på, og så henter I maden her, på mit dørtrin, efterhånden som I får brug for den i løbet af aftenen. Det kunne da blive rigtig hyggeligt.” ”Og så skal du bare stå i dit køkken og lave mad i timevis?”

”Ja.” Anne-Maj ler. "Hvorfor ikke?”

”Som sådan et cateringfirma?”

"Præcis.”

"Det lyder lidt ... vildt. Det er da synd for dig, fru Mortensen.”

"Synd? Jeg elsker at lave mad, det ved du da. Og det er da sjovere at lave et måltid til fire mennesker end til et, ikke?”

"Måske ... Vi kan synge julesange sammen ude på fortovet.” Iben er tydeligvis ved at være lidt tændt på ideen. "Og sige tak for gaverne til hinanden hen over hækken.” "Netop. Det skal nok gå.”

I virkeligheden, tænker Anne-Maj, da de lidt efter har afsluttet samtalen, så kan denne jul blive ret sjov. Nu hvor hendes knæ er helet, som det skal, er alting blevet meget nemmere. Hun kan stå på sine egne to ben og lave mad i timevis, hun kan vandre lange ture med Mortensen, hun kan bevæge sig oprejst ned ad trappen eller trampe bilens modstræbende kobling i bund uden at få ondt ... Det var virkelig godt, hun fik skiftet det knæled, tænker hun. Hver en lidelse værd.

Rengøringen, til gengæld, har Anne-Maj ikke travlt med at komme tilbage til. Det har aldrig interesseret hende en
døjt at gøre rent, så som udgangspunkt havde hun faktisk være ganske fornøjet, da Iben fandt en dame, der ville påtage sig tjansen. Hun havde såmænd været venlig nok, men også temmelig sart, viste det sig desværre. Allerede anden gang, hun var her, havde hun sagt op på grund af en lille disput. Hun havde vredet karkluden helt forkert, og Anne-Maj havde trods sit handicap gjort sig den ulejlighed at demonstrere den korrekte fremgangsmåde, hvor man placerer hænderne side om side i stedet for fra hver sin retning. Og tænk, så var kvindemennesket blevet fornærmet. Hvis folk skal være så ømskindede, kan det også være det samme, havde Anne-Maj på stedet besluttet. Og fra den dag betalte hun Didi for at køre det hele over med en støvsuger en gang om ugen - og selv tjatte lidt med en støvekost på alle vandrette flader. Den ordning er de til begges tilfredshed fortsat med. Anne-Maj slipper for den kedeligste del af husarbejdet, Didi tjener sine egne penge. Win-win, som barnet udtrykker det.

Anne-Maj går ud i køkkenet og begynder at tjekke sine lagerbeholdninger. Hun elsker planlægningen af et måltid næsten lige så højt, som hun holder af selve madlavningen, og bare det at skrive en indkøbsseddel kan gøre hende i stjernehumør. Hun har stadig to store glas hjemmelavet kirsebærsauce, noterer hun sig, og der er over et kilo tilbage af de gode spanske mandler ... Fryseren er fuld af smørpakker, og der ligger minsandten også en lille flæskesteg fra det gode økogriseri i Egebjerg. Den kan hun lave som en ekstra overraskelse til Jonas, der ifølge Iben er vant til at få svin juleaften.

Anne-Maj noterer, lægger planer. Så rydder hun køleskabet for rester og gør det rent - nu hun alligevel står op.
Hun er nærmest lykkelig. Da alt er klar, og køleskabets indhold står perfekt, med etiketterne pegende præcis den rette vej, stikker hun hunden en rest spegepølse.

”Det bliver en god jul,” siger hun. "Tror du ikke, Mortensen?”

TAK

Uden hjælpeånder og fagkonsulenter ville der ikke være nogen bog. I hvert fald ikke en bog, der ville være hundrede procent ligesom den, du lige har læst.

Jeg skylder stor tak til overlæge Christina Jacobsen, vicestatsobducent, der endnu en gang har spændt et retsmedicinsk sikkerhedsnet ud under teksten. Finder du, kære læser, alligevel fejl i bogen, skyldes disse udelukkende mig selv.

Fysioterapeut Katrine Langebæk har fortalt mig om genoptræningen efter en knæoperation - og tak for det. Jeg håber virkelig aldrig, jeg skal have nyt knæled!

Min mand, Jesper Christiansen, har været det bedste selskab og en uvurderlig støtte i dette sære og dramatiske pandemi-år, som også privat har budt på mange omvæltninger.

Også min agent, Lars Ringhof, min redaktør, Anne C. Andersen, og hele den skønne, hårdtarbejdende flok på Lindhardt og Ringhof fortjener masser af tak. Desværre forhindrede coronaen, at Lotte Lykke og jeg kunne komme
på spa-research med gintonics i glassene og agurker på øjnene - men vi tager revanche en skønne dag!

Sluttelig skal pressekoordinator Dennis Andersen have en ekstrafin, blank guldmedalje for at have sendt omsorgsfulde og opmuntrende mails hver evig eneste morgen gennem det seneste år, hvor smittefaren har forhindret det hyggelige forlagssamvær, enhver ensom forfatter elsker. Tak, Dennis. Du er Annes og min lille morgensol!
