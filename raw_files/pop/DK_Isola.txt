Det var larmen, der vækkede ham. En dunkende rytme som et lokomotiv i høj fart. Han prøvede at flyde med søvnen, men den buldrende lyd mod trommehinderne tvang ham tilbage til bevidsthed. Han flyttede uroligt på sig og mærkede en skærende smerte i baghovedet. Forsøgte at åbne øjnene, men de klistrede sammen, og da han prøvede at løfte en hånd for at tørre dem, adlød den ikke.

Det er et mareridt, tænkte han, et af dem, hvor jeg drømmer, at jeg er vågen. Om lidt vågner jeg rigtigt, rejser mig op, og dagen begynder. Han gentog sætningen som et mantra, men selv i forsøget på at genvinde kontrollen vidste han, at det ikke passede.

Forsigtigt knyttede han hånden og mærkede til sin lettelse fingrene reagere. Men lettelsen var kortvarig. En strip skar ind i håndleddet, han var bundet.

Han blinkede og tvang sine øjne op. Synsfeltet var sløret som en fedtet kameralinse, han lå på siden og opfangede kun sparsomt lys og træer i det fjerne. Noget, der lignede en skikkelse. Hvor var han?

Det sidste, han huskede, var, at han parkerede i en græsrabat et sted, han ikke havde været før. Gik gennem højt græs langs silhuetter af bygninger under en blåsort himmel og fik våde bukseben. Mindedes, at han var kommet hertil for at finde noget. Han var gået ind ad porten til en stor bygning, så meget huskede han. Og så?

Smerten skød op fra baghovedet og gjorde det svært at tænke. Larmen tog den sidste koncentration. Var han blevet slået ned?
Han mobiliserede alle sine kræfter og løftede hovedet, så han kunne kigge i retning af sine fødder. Ikke langt fra hans fodsåler flimrede et svagt lys i takt med larmen, og i et klart øjeblik gik det op for ham, hvad det var. En tændt industrisav. Han var på vej mod den.

Et skrig overdøvede larmen. Der gik flere sekunder, før han opdagede, at det var hans eget. Han flåede i stripsene, men forgæves. De gav sig ikke, han var uhjælpeligt fastspændt, prisgivet klingen, som nu var en halv meter fra fødderne. Han kastede sig panisk fra side til side, skuldrene hamrede mod underlaget, og blodstænk dryppede fra et sår i hans hoved. Det måtte kunne lade sig gøre at vriste en arm fri.

Hvis bare han kunne se ordentligt, kunne han måske løsne stripsene om sine hænder og stoppe saven. Men han kunne intet gøre. Det var endestationen.

Han skreg efter hjælp, et rovdyrbrøl, men fik intet svar.
MANDAG DEN 18. NOVEMBER

Kapitel 1

Ved første øjekast lignede kufferten noget fra en gammel film. En stor, firkantet rejsetaske med forstærkninger på hjørnerne og et bredt håndtag, fastgjort med rustne metalhægter. Den lå mellem afpillede snebærbuske, og den fugtige jord havde misfarvet skindet og løsnet mærkaterne med minder fra hoteller i Trondheim og Hannover.

Efterforsker ved Afdelingen for Personfarlig Kriminalitet Anette Werner rettede sig op og kiggede ud over bakken ved Østre Anlægs legeplads. Øverst på højen var et plateau med bænke vendt mod et enligt træ, der tegnede en silhuet mod himlens lavthængende skyer. Legepladsens børn undgik som regel at komme herop. Her sad tit folk, der efterlod kanyler og kondomer på jorden, og dem var det bedst ikke at komme i nærheden af.

I lysningen stod den centrale efterforskningsleder og ringede efter kriminalteknikerne og retsmedicineren. Hans skuldre var trukket godt op om ørerne, og den uldne cottoncoat løftede sig i en bue op over ryggen. På hver side aflysningen førte stentrapper ned ad skråningen, begge lige nu afspærret med stribet minestrimmel, der blafrede i vinden. Ved den fjerneste trappe stod en af de to unge betjente, som havde tilkaldt assistance, og holdt vagt.

Anette vendte sig om mod kufferten igen, skubbede en dryppende gren væk og satte sig på hug i krattet ved siden af den anden unge betjent. Den smattede jord mellem buskene blotlagde rødder fra de omkringstående træer, og grenenes gule blade hang slapt.
“Hvem fandt den?” Hun var ved at miste balancen og greb fat i betjentens skulder.

“En førsteklasse fra Krebs’ Skole. De leger på legepladsen, når de har frikvarter, og forvildede sig herop, selvom de egentlig ikke må. Kufferten var stadig dækket af jord, men et hjørne stak frem.” Den unge betjent pegede på kuffertens øverste højre hjørne.

“En ræv måske?”

“Sandsynligvis. Ungerne hentede deres lærer, og hun blev alarmeret af stanken og ringede 112.”

Stanken. Anette snusede våd jord og efterårsråd ind. De nedfaldne blade var allerede godt på vej til at blive muld, og svampe voksede frem. En note af fordærvet kød lå som en sødlig bund under novemberduftene.

“Da vi ankom, fjernede vi forsigtigt jorden omkring kufferten med henblik på at åbne den, men ...” Den unge betjent rømmede sig usikkert. “Ja, det er ikke så længe siden, jeg blev færdig på skolen her i København, og lugten af lig glemmer man ikke så hurtigt.”

Anette skævede til ham. “Så den har ikke været åbnet?”

“Vi lettede kun på låget, så ringede vi efter jer.”

“Udmærket.”

Der lød et barneråb fra legepladsen. Betjenten flyttede uroligt på sig. “Vi har ikke nået at spærre ordentligt af endnu, vi var jo kun to, indtil I kom.”

“Jeg kan kraftedeme høre ritsj ratsj fra børnenes flyverdragter, så tæt er de på os.” Anette fandt et par latexhandsker frem ffa lommen og trak dem på. Hendes egen datter Gudrun havde lige fået ny flyverdragt til vinteren, størrelse to år, himmelblå med hvide skyer. Hendes gyldne krøller hang fast i lynlåsen, hver gang hun insisterede på selv at lukke den. Lige nu var både hun, flyverdragten og Svend taget på en uges ferie hos Svends søster i Kerteminde. Savnet efter dem havde indfundet sig, så snart bilen trillede ned ad villavejen i går.
“Jeg åbner lige kufferten for at være helt sikker, bare så vi ikke sætter maskineriet unødigt i gang.”

“Jeg er altså overhovedet ikke i tvivl,” protesterede betjenten og tørrede sin dryppende næse af i håndryggen.

Anette lod hænderne glide ind under kanten af låget og mærkede det nive i fingerspidserne. Det var ikke frostvejr endnu, ikke engang om natten, men luften var tung af den karakteristiske danske fugt, som om vinteren trænger ind i knoglerne og lammer hænder og fødder.

Hængslerne knagede, og hun hørte betjenten ved siden af hive efter vejret. I den åbne kuffert lå en krop. Huden var brunlilla med hvide, skimlede plamager, og det tog Anette et sekund at genkende formen som menneskelig. Kroppen havde kun én arm og ét ben. Hovedet lå mast op i det ene hjørne og var skåret tværs igennem.

Hun løftede instinktivt blikket væk fra liget. Himlen over hende var grå, og luften tæt af fine, små vandperler, stanken var overvældende. En guttural lyd undslap den unge betjent. Anette skyndte sig at lukke låget igen, før han kastede op.

*

“Af jord er du kommet.” Præsten stak sin skovl i en bunke jord og kastede den forsigtigt ned på den hvide kiste, mens han skubbede sine briller op ad næseryggen med den anden hånds pegefinger. “Til jord skal du blive. Af jorden skal du igen opstå.”

Den lille forsamling omkring graven stod ubevægelig i støvregnen og fulgte ritualet. Jeppe Kørner lagde armen om Esther de Laurenti og mærkede hendes spinkle krop ryste under frakkestoffet. Hans hånd på hendes skulder var stadig øm efter at have båret kisten. Jeppe scannede de andre begravelsesgæster og undrede sig over, at børnene ikke var kommet. Bortset fra Esther og ham selv var der kun et par gamle kolleger og ældre bekendte. De tre voksne børn manglede, og
hvem ved hvor mange børne- og oldebørn. Skubbet væk i en grim skilsmisse for mange år siden og aldrig forsonet. End ikke til det sidste farvel.

Gregers havde ikke sat sig dybe spor i verden.

Præsten bad et fadervor og lyste velsignelsen, og Jeppe mærkede sin hals snøre sig sammen. Han følte en tristhed, både over Gregers og over sin egen ubetydelighed, vores allesammens fnuglette tilstedeværelse i denne verden. Lægerne havde fundet lungekræften i foråret og opgivet behandlingen, da sommeren var på sit højeste. Nu stod de her på tærsklen til vinter og begravede Gregers Hermansen, pensioneret typograf, Esthers bofælle og far til tre børn, han ikke længere kendte.

Hun havde passet ham til det sidste og formået at holde ham hjemme, så han ikke skulle på hospice. Jeppe havde ikke fantasi til at forestille sig, hvor hårdt det måtte have været, men han kunne mærke, at hendes i forvejen spinkle skikkelse var blevet endnu mindre, og se, at der var vokset mere gråt frem i det hennafarvede hår.

Altid frejdig, når du går

Veje, Gud tør kende ...

Gruppens stemmer klingede skrøbeligt mellem gravstenene. Jeppes tæer var følelsesløse i de pæne sko, da de gav hånd og brød op. Esther nåede kun at gå et par meter, før hun vendte sig ind mod ham. Jeppe foldede armene om hende og lod hende græde mod sit bryst, til hun faldt til ro.

De fortsatte sammen mod kirkegårdens nærmeste udgang, side om side ad de asfalterede stier forbi cypresser og stenengie.

“Ikke noget gravøl?”

Hun rystede på hovedet. “Jeg ringede til Jakob, hans ældste søn, men familien ønskede ikke at deltage. Og jeg kender ikke Gregers’ gamle kolleger, så jeg havde ingen at arrangere det for.”

“Ligger der ikke en café lige herude på Tagensvej? Jeg giver frokost.” Han smilede til hende.
Hun havde klædt sig farvestrålende, som hun plejede, blå uldfrakke og orange silkebluse, men ansigtet stod på sort.

“Vi kan også bare tage en kaffe, hvad vi nu kan overskue.”

“Jeg kan vist bedst overskue et glas vin, selvom det er tidligt.” “Så tager vi det.”

Caféen var højloftet og lys med store vinduespartier ud til gaden og wienerstole ved de tætstående marmorborde. Bortset fra en søvnig tjener var lokalet tomt. De tog plads ved vinduet. Tjeneren strakte sig og begyndte at rode efter menukort.

“Jeg har vist ikke været ude, siden Gregers blev syg. Og nu ...” Jeppe skulle lige til at sige noget om, at livet går videre, men bremsede sig selv. Det sidste, sørgende har brug for at blive mindet om, er, at verden fortsætter ufortrødent, indifferent over for deres ulykke.

Tjeneren lagde menukort på bordet og gik i gang med at præsentere dagens ret. Jeppe afbrød ham.

“Vi starter med en flaske husets rødvin og noget vand, tak. Så kigger vi måske på frokosten bagefter.” Jeppe lod tjeneren forsvinde om bag baren, før han tog Esthers hånd. “Det må have været hårdt for dig at passe ham alene.”

Hun smilede. “Der kom en sosu-assistent hver dag, så jeg havde pauser. Det var hårdere for Gregers end for mig. Sådan at være afhængig afhjælp.”

“Men stadig ...”

“Ved du, hvad der var hårdt?” Hendes blik flakkede ud mod gaden og tilbage igen. “Da der ikke var noget håb længere. Efter den scanning på Herlev, hvor de kunne se, at canceren havde metastaseret til hjernen, og det bare var et spørgsmål om uger. Jeg tror, jeg var ret god til at kæmpe og holde modet oppe på Gregers indtil da, også når han hverken kunne spise eller sove. Men den scanning knækkede os begge to. Hvordan holder man modet oppe, når der ikke er håb om bedring?”

Et metallåg blev skruet af. Tjeneren skænkede vin i deres glas, stil-
lede flasken på bordet med et smæk og skyndte sig væk, før de kunne nå at minde ham om det vand, han havde glemt.

Jeppe fandt en blisterpakke ibuprofener i lommen og skyllede diskret to af dem ned med en tår lunken, middelmådig rødvin. Esther så ikke ud til at have noget imod den.

“I virkeligheden er vi jo allesammen døende,” prøvede han.

“Ja, men vi tror, vi er udødelige. Det er det, der får os igennem alt det meningsløse: at vi på en eller anden måde tror, at døden ikke rammer netop os. Lige så snart der er en slutdato, bliver livet komplet absurd. Især når man har smerter.”

Hendes stemme vaklede på de sidste ord.

“Havde han meget ondt?”

Esther drak og satte glasset omhyggeligt fra sig, som om hun var bange for at komme til at kaste det fra sig, hvis hun ikke passede på.

“Lad os tale om noget andet, Jeppe. Det klæder dig godt med skæg.”

“Synes du?” Han rørte selvbevidst ved den uvante ansigtsbehåring. “Det er jo nok mest dovenskab. Jeg har aldrig ladet det gro før.”

Hun lagde hovedet på skrå. “Sig mig, trives du med den orlov?”

“Ja, det tror jeg ... Indtil videre savner jeg hverken politiet eller København.”

Jeppe overvejede, om det faktisk passede. Han var efterhånden så vant til at give det samme svar uden at mærke efter. Siden maj måned havde han været på ubetalt orlov fra sin stilling som efterforsker ved Afdelingen for Personfarlig Kriminalitet, og fra august havde han desuden fremlejet sin lejlighed til et sødt ældre par, der jævnligt sendte ham beskeder om, hvor meget de nød byens liv og udsigten over Nyhavn.

“Men skovhugger? Er det ikke ... Det virker bare som et drastisk skridt for en dygtig efterforsker, sådan at tage til en ø og fælde træer, fordi han har kærestesorg. Nærmest lidt...”
“Som en kliché? Måske, ja. Det var min mors forslag, hun kender naboen til ham, der har skovningsentreprisen, ellers var jeg aldrig kommet på de tanker. Men når man er træt af tingene, er der intet, der hjælper som hårdt fysisk arbejde, så man kommer ud af sit eget hoved. Det giver ovenikøbet gode penge, så jeg kan få råd til at rejse bagefter. Og det er jo kun midlertidigt.”

Esther drak en tår af sin vin og så ærgerlig mod glassets bund, der nærmede sig. “Har du og Sara nogen kontakt?”

“Nej ...” Jeppe ville forklare, men mærkede, at hendes navn stadig gjorde ondt i hans mund. “I det hele taget har jeg skruet ned for kontakten med kollegerne. Jeg har ikke brug for at vide, hvad der sker på den nye superpolitigård.”

“Sara må vel siges at være mere end en kollega?”

“Hmm.” Jeppe skænkede efter i Esthers glas. Hans eget var endnu fuldt. “Skal du stadig med til øen i eftermiddag? Jeg tager færgen klokken 16.30.”

Esther nikkede.

“Mind mig lige om, hvad det er, du skal derover for?” Jeppe skruede låget på flasken og stillede den fra sig.

“Kan du huske, at jeg arbejdede på en biografi i foråret? Margrethe Dybris, prisbelønnet antropolog og i visse kredse noget af et ikon. Hun tog faktisk selv kontakt til mig for nogle år siden via en fælles kollega på universitetet, og jeg blev meget benovet over hendes interesse. Desværre løb vores kontakt ud i sandet, jeg ved ikke helt hvorfor, og så døde hun, inden jeg nåede at møde hende. Men jeg bilder mig ind, at det var hendes ønske, at netop jeg skulle skrive hendes biografi.”

Esther smilede og så roligere ud, panden glattere og øjenkrogene mindre anspændte. “Margrethe forskede i dødsritualer over hele verden og var foregangsfeminist. Hun forblev ugift, selvom hun havde adskillige venner, adopterede to børn på egen hånd og bosatte sig på Bornholm tilbage i 1970’erne, men døde så for to år siden. Jeg har
korresponderet med hendes voksne datter om at komme over og se huset i Bølshavn.”

“Er det klogt at gøre lige nu?”

Esther løftede den ene skulder op mod øret og lod den falde igen i en ubeslutsom gestus. “Gregers’ børn kommer og tømmer hans værelser i morgen. Jeg har ikke særlig meget lyst til at være hjemme imens.”

“Ah, okay.” Jeppe så på sit ur. “Jeg har et ærinde i byen, men jeg kan komme forbi og hente dig derhjemme klokken to?”

“Fint, tak, det passer perfekt. Jeg skal bare lige pakke en taske og aflevere Doxa til overboen, som har lovet at passe hende, mens jeg er væk. Det bliver nok kun ugen ud.”

Tjeneren dukkede op ved bordet med en skål vaniljekranse. De duftede nybagt. “Værsgo. Kokken øver sig på julebagværket. I ligner nogen, der godt kunne bruge lidt forkælelse.”

Han stillede skålen fra sig og forsvandt igen. Duften af hjemmebag svævede op og bredte sig i lokalet, Jeppe tog en småkage og smilede hen over bordet. Esther mødte ikke hans blik.
Kapitel 2

“Fortæl mig lige igen, hvad vi venter på?”

Anette trak irritabelt ud i den elastik, der holdt en operationshætte fast omkring hendes hår. På stålbordet foran hende lå læderkufferten med det halve menneskelig og ventede på at blive obduceret. En kraftig lampe fik ligets mørkskjoldede hud til at ulme som kul i et slukket bål.

På den anden side af bordet stod kriminaltekniker J.H. Clausen med et spejlreflekskamera, som han allerede havde taget mindst hundrede billeder med, ved siden af en retsmedicinsk tekniker og professor Nyboe, statsobducenten, som netop var blevet færdig med at samle prøver af huden og nu sendte hende et irriteret blik hen over mundbindet.

“Afdøde skal som sagt have taget sine fingeraftryk, inden vi kan løfte liget op og fortsætte undersøgelserne,” sagde han. “Daktylo-skopiteknikeren er på trapperne. Sådan er det, når vi obducerer med det samme, så bliver det hele lidt presset. Normalt ville vi jo først undersøge i morgen.”

“Hvad skyldes æren?” Anette så indiskret på sit ur.

“Det passer mig dårligt i morgen,” svarede Nyboe og trak mundbindet ned under hagen, “min kone og jeg har sølvbryllup og får femogtres gæster til morgenbrød.”

“Tillykke!”

“Tak.”
Anette kiggede ned i kufferten, utålmodig efter at komme i gang. I sine ti år som efterforsker var hun stødt på ligdele og parteringer adskillige gange, men et halvt menneske havde hun aldrig set før. Og så ovenikøbet i en efterforskning, hun selv skulle lede.

“Hvad er det hvide?”

“Det opsvulmede parti?” Nyboe pegede på ligets lår. “Huden er blevet pastøs. Af forrådnelse, fugt og temperaturudsving. Afdøde må have ligget i den kuffert et godt stykke tid. Ikke så længe, at alt kødet er væk, men i flere uger, måske endda måneder.”

En yngre mand i grøn kittel og operationshætte dukkede op ved bordet. Han vrængede på næsen, inden mundbindet blev trukket op over skægstubbene. “Fy for pokker, den er stram! Kan jeg gå i gang med det samme?”

“Tal ordentligt!” Nyboe så strengt på den nytilkomne daktylo-skopitekniker. “Og ja, vi venter kun på dig. Men forsigtig, huden er løs!”

Daktyloskopiteknikeren løftede ligets venstre hånd op og begyndte at rulle fingrene én ad gangen hen over først sværteplade, så papir. “Er der kun en hånd?”

“Ja, du slipper billigt i dag. Færdig?” Nyboe trådte et skridt nærmere bordet.

Daktyloskopiteknikeren nikkede og forsvandt ud af lokalet. Nyboe bandt sit plastforklæde og trak et par nye handsker på.

“Kom, vi løfter!”

Den retsmedicinske tekniker trådte til, og sammen løftede de det halve lig forsigtigt op af kufferten og over på stålbordet i rygliggende stilling. Kriminaltekniker Clausen forseglede kufferten i hvidt plast og genoptog derefter fotograferingen, mens Nyboe målte liget med et målebånd og dikterede resultaterne i sin diktafon. Med jævne mellemrum vendte teknikeren afdøde, så Clausen kunne tage billeder fra alle sider. Nyboe gik til og fra og mumlede iagttagelser om eventuelle stiksår, kraniebrud eller skudhuller.
Anette holdt sig et par skridt væk for ikke at gå i vejen og måtte strække hals for at få det hele med. Selvom liget var langt i sin forrådnelse, og dets muskler og organer for længst var blevet grå og bløde, stod det stadig skarpt som et anatomiprojekt. Ansigtet kløvet langs næsebenet, brystkassen åben og bækkenet halveret. Resterne af et scrotum afslørede, at kønnet var maskulint, men derudover var det svært at danne sig et indtryk af mennesket ud fra de jordiske rester. Øjenhulen var tom, og i munden bag resterne af tandsættet lå kun en stump af, hvad der engang havde været en tunge.

“Han har ligget der i mindst seks uger og højst tolv, jeg kommer det nærmere, når vi har set på organerne. Men vi er i det nabolag.” Nyboe nikkede til den retsmedicinske tekniker. “Vi gør klar til de indre undersøgelser!”

Teknikeren løsnede ansigtshuden med et snit bag øret og åbnede kraniekalotten, så den halve hjerne kunne løftes over i en stålskål uden at blive yderligere beskadiget. Eller rettere: hældes. For Anettes utrænede øje så den flydende ud. Teknikeren fortsatte med at løfte hjerte, milt og de øvrige organer ud af kroppen og veje dem i stålskåle.

“Hvordan identificerer vi ham, hvis hans fingeraftryk ikke er i registeret?” spurgte Anette. “Tænderne? Er det nok med et halvt tandsæt?”

“Det er jeg usikker på, vi må høre retsodontologerne, hvor langt de kan komme med røntgen og CT-scanning. Vi tager også en DNA-prøve af lårbensknoglen og lader vores retsgenetikere undersøge den. Det tager dem nogle dage. Men uanset hvad skal resultaterne jo kunne sammenlignes med noget, før de kan bruges.” Nyboe talte uden at løfte ansigtet fra ligets næse, som han lyste på med en lille, skarp lommelygte.

“Vi skal nok tjekke savnede personer, mænd, de seneste tre måneder, så vi har noget at arbejde med. Kan du sige noget om hans alder?”
Nyboe rettede sig op og fnøs. “Lige nu kan jeg dårligt etablere basale ting som hud- og hårfarve, fordi forrådnelsen er så fremskreden. Men ud fra hans generelle fysik vil jeg tro, der er tale om en fuldt udvokset mand, som endnu ikke udviser tegn på slid, du ved: gigt, prolapser, hofteoperation. Tredive til halvtreds år gammel vil være mit forsigtige bud.”

“Pis, det hjælper ikke meget.”

“Beklager.” Nyboe bøjede sig igen over liget og prikkede til den halve næse med en lille metalpind. “Til gengæld har han et nydeligt hul i næseryggen, som godt kunne tyde på et excessivt kokainforbrug. Det vil vi i givet fald kunne se på organerne, når vi får dem under mikroskop.”

Nyboe gik over til teknikeren, som stadig var i færd med at veje organer, og skrev dessiner op på et whiteboard med sort og rød sprittusch.

Anette nærmede sig liget. Normalstørrelse hoved, kraftig kæbe, almindelig af bygning, så vidt hun kunne vurdere. Bare halveret. “Hvad døde han af?”

Nyboe standsede med tuschen i luften og sendte hende et blik. “Han blev savet midtover.”

“Kom nu, Nyboe! Var det det, han døde af?”

Han sukkede. “Indtil videre er der i hvert fald ingen tegn på andre traumer, men det er for tidligt at sige noget definitivt.”

“Vent lidt!” Anette pegede på liget. “Prøver du at fortælle mig, at han var i live, da han blev savet over?”

“Ja, Werner, det er jeg bange for, at jeg gør.”

*
Esther lukkede døren til sin lejlighed på Peblinge Dosseringen uden at se på det navneskilt, hun efterhånden havde ignoreret i et halvt år. Det havde længe gjort for ondt at læse, fordi hun vidste, det snart ville være forældet.

Esther de Laurenti & Gregers Hermansen

Nu reduceret med svimlende halvtreds procent. Et helt hjem til en halv beboerflok, hvordan skulle det nogensinde gå op?

Doxa kom klikkende hen over parketgulvet og tog imod hende med et dovent bjæf, hvorefter den fortrak til sin kurv i køkkenet. De dage, hvor mopsen havde gøet og hoppet rundt, hver gang Esther kom hjem, var for længst forbi.

“Nu er det bare dig og mig, skat.” Esther prøvede at lade ordene bundfælde sig i hende selv. Døden var lige så svær at begribe som universets ende. Fra nu af ville Gregers ikke længere hente morgenbrød til dem om lørdagen eller stjæle krydsogtværsen i weekendens avis, han ville aldrig mere brokke sig over lugten af hvidløg på panden og lydstyrken, når hun spillede Puccini.

Hun lagde toiletsager og tøj til nogle dage i en rejsetaske og stillede den klar i gangen. Åbnede køleskabet, men måtte erkende, at hun stadig ingen appetit havde. Der var en time at slå ihjel, inden Jeppe kom og hentede hende, hun kunne lige så godt tage et glas vin til.

Det var ellers længe siden, hun sidst var røget i. Når man tager sig af en hjælpeløs patient, drikker man sig ikke fuld. Men nu havde hun ikke længere nogen at holde sig ædru for. Korkproppen slap flaskehalsen med et medfølende suk.

Gregers ville have drillet hende og kaldt hende hyggedranker, hvis han havde været hjemme.

“Men det er du ikke, min ven, så jeg drikker, hvad der passer mig.” Esther lagde hovedet bagover og skyllede ripasso ned i store mundfulde. Det var også en lettelse, at han var død. Måtte hun godt tænke det?
En lettelse at slippe for bækkenet og blodtryksmåleren, iltappa-ratet, pilledistributionen og den hospitalsseng, som hjemmeplejen havde sat op i Gregers’ værelse. Hun ville heller ikke komme til at savne smerteanfaldene, de opsvulmede ben og forstoppelsen, der drev ham rundt i lejligheden, fordi han ikke kunne være i sin egen krop, og slet ikke de natlige panikanfald, hvor han troede, at døden kom, og rædslen holdt dem begge vågne. Hun kunne stadig se hans konturløse blik for sig i mørket og høre hans stakåndede vejrtrækning. Så langt fra rede til at møde sit endeligt, som nogen kan være.

Nej, Esther ville ikke savne sygdom og død. Men Gregers ... var det Bukowski, der havde sagt noget i stil med, at ensomhed kan være det smukkeste i verden?

Måske hvis man var ung og rørig og kunne være ensom på en bjergtop eller i en skotsk fiskerby, men ikke når man var en enog-halvfjerdsårig dame, der havde mistet alle sine nærmeste.

“Hvem har jeg tilbage?” spurgte hun Doxa i hundekurven. “Hvem skal passe mig, hvis jeg bliver syg?”

Spørgsmålet hang som et ekko mellem de hvide vægge. Engang havde hun haft kolleger, kærester, middagsgæster, en omgangskreds, hun jævnligt så, og som hun regnede med. Men så meget var gledet umærkeligt ud, fordampet i de lag, der danner en travl hverdag. Men travl med hvad? Hvad kunne være vigtigere end de mennesker, man holder af?

Hun tømte sit glas og så køkkenbordet skråne. Hvornår havde hun sidst set Frank og Lisbeth for eksempel? Eller gode gamle Bertil?

Esther lagde hånden over medaljonen, som hang om hendes hals og hvilede mod brystbenet i en konstant påmindelse om det største afsavn af dem alle. Et guldvedhæng med en dato indgraveret i, 18. marts 1966, til erindring om det barn, hun havde båret, født og givet fra sig, da hun var sytten år gammel. Hårdt presset af sine forældre,
tvunget ligefrem, til at bortadoptere det uægte barn. Burde hun have trodset sine forældre, kunne hun have stillet noget op?

Det spørgsmål havde hun stillet sig selv utallige gange i forsøget på at holde fortrydelsen fra døren. Svaret var uklart. Tilbage stod konsekvensen, den smertelige sandhed:

Esther havde ingen.

Hun havde aldrig fået flere børn og aldrig giftet sig, hendes nærmeste venner var enten døde eller glemt.

“Jeg har dig,” sagde hun til hundekurven og hørte sig selv snøvle på d’et, “og så har jeg Jeppe og min bog.”

Hun gik hen til det petroleumsfarvede skrivebord og iagttog bunkerne af papir, printede artikler og billeder fra Margrethe Dybris’ antropologiske feltstudier i Indonesien og Centralafrika. Et fint lag støv havde lagt sig over det hele, siden Gregers blev syg, og hun i forsommeren måtte slippe arbejdet med bogen. Tanken om at skulle genåbne research og skriveproces virkede formålsløs lige nu. Hvorfor skrive en bog, ingen venter på, når ens bedste ven er død?

Fordi arbejdet var det eneste, der holdt hende oprejst.

Kapitel 3

Lysstofrørene i loftet tændtes med en hidsig blinken og fremtryllede en verden af glas og bøgefinér. Anette lod døren stå åben bag sig til sit og Jeppes kontor, så kollegernes summen kunne fylde liv i lokalet, smed sin taske på dobbeltskrivebordet og hængte frakken over hans tomme skrivebordsstol. Hentede en kop kaffe med ekstra sukker og stillede den ved siden af de to brugte krus, hun ikke havde fået båret ud endnu. Den var aldrig gået, hvis Jeppe havde været her, mindede hun sig selv om og tændte computeren. Hans anale pertentlighed var en af de egenskaber, hun så afgjort ikke savnede ved sin makker. Det tomme kontor skulle hun til gengæld stadig vænne sig til.

I POLSAS-systemet fandt hun rapporten, som den centrale efter-forskningsleder allerede havde været inde at oprette på sagen, og tilføjede sine egne noter og billeder fra obduktionen.

Dødsmåde: drab skrev hun og tøvede, mens hun forsøgte at formulere ordlyden til det næste ... Dødsårsag: læsion forårsaget af motoriseret sav, med efterfølgende forblødning fra pulsåre. Afdøde fundet i halv tilstand (venstre).

Det måtte gøre det. Mandskabet ville forstå, hvad det drejede sig om, hun behøvede ikke at pensle grusomhederne ud.

“Er du klar?” Politikommissærens hæse stemme brød Anettes koncentration. PK, som hun kaldtes, stod i døråbningen og kiggede på hende med tunge øjenlåg over det alvorlige blik.
“Klokken er fire, de venter på dig i mødelokalet. Jeg har trillet fladskærmen ind, så du kan vise billeder på den. Bare lad den stå, jeg skal måske selv bruge den til pressekonferencen i morgen tidlig.”

“Tak, PK.” Anette gemte rapporten og satte sin computer på vågeblus. “Øjeblik, jeg skal lige ...” Hun rakte ud efter sin taske og var ved at vælte kaffekoppen på gulvet.

“Nervøs?”Et par små øreringe skinnede fra PK’s øreflipper. Turkiser måske, noget farverigt, men afdæmpet.

“Næh. Lad os komme i gang!” Anette rejste sig og drak nonchalant af kaffen, inden hun gik af sted. PK fulgte efter med et lille nik.

Gulvbelægningen på den nye politigård var en grå linoleumsvariant, som genererede høje lyde i mødet med efterforskernes gummisåler. PK og Anette gik i tavshed og prøvede at lade, som om skoenes kvækken ikke fandtes. De slog døren op til mødelokalet og blev mødt af ni sæt øjne og en spredt mumlen, der hurtigt døde ud.

PK tog ordet.

“Jeg går ud fra, at I allesammen er opdateret på fundet af et halvt lig i Østre Anlæg her til formiddag? PA Werner kommer til at lede efterforskningen, hun vil nu briefe jer om obduktionen og fordele opgaver.”

Mens hun talte, kiggede Anette ud over sine kolleger. Dér sad Sara Saidani med et bistert ansigtsudtryk og de sorte krøller tøjlet i en stram hestehale. Bleg og kronisk alvorsfuld, hvad havde Jeppe dog nogensinde set i hende?!

På pladsen ved siden af lænede den pensionsmodne Torben Falck sig frem på albuerne, så en anseelig topmave pressede mod bordet, og skuldrene på hans gamle blazer kyssede ørerne. Ved siden af ham sad de to unge betjente, hun havde mødt i parken, flankeret af yderligere fem uniformsklædte kolleger, hun ikke havde set før.

Den uvante følelse i mellemgulvet tog til, munden føltes tør og hendes læber klæbede til tænderne.

“PA Werner?”
Det gik op for Anette, at PK kaldte på hende, og ikke for første gang. Hun trådte hen til sin chef.

“Tak, PK, og velkommen allesammen. Har alle læst rapporten?” Der blev nikket i lokalet. “Godt, så ved I allerede, at det er en rigtig grim sag, vi har mellem hænderne. Drabet er overordentlig brutalt, og liget har desværre ligget så længe, at mange spor er ødelagt og identifikationen vanskelig. Retsmedicinerne har lagt sig fast på, at afdøde har været død i ti til tolv uger og har ligget i kufferten i jorden i det meste af det tidsrum. Det betyder, at vores gerningsmand har placeret kufferten i Østre Anlæg sidst i august eller først i september.” Anette rømmede en tudse væk og så på betjentene. “Jer, der har gået dør til dør, er der dukket noget brugbart op?”

En af de uniformerede betjente tog ordet.

“Jeg har samlet de vidneudsagn, det indtil videre er lykkedes os at indhente. Vi fokuserer i første omgang på alle dem med daglig gang i parken - parkbetjente, anlægsgartnere, ansatte på havens to museer - men indtil nu har ingen set noget usædvanligt.”

Saidani markerede. “Er det ikke påfaldende, at en stor kuffert kan ligge begravet i ugevis i en københavnsk park, uden at nogen opdager det?”

“Krattet, den var skjult i, er tæt og vokser på en skråning,” svarede Anette, “så det er ikke et sted, hvor folk lige kommer forbi. Det, jeg ikke forstår, er, hvordan gerningsmanden har fragtet kufferten ubemærket ind i parken og haft ro til at grave den ned. Det må næsten være foregået om natten, ikke?”

Der blev nikket på stolerækkerne, og den uniformerede betjent markerede igen.

“Vi er begyndt at stemme dørklokker i Stockholmsgade, hvor beboerne har udsigt til parken. De er så småt ved at være hjemme fra arbejde nu, men vi er lidt ramt af, at det er så længe siden. Folk kan generelt ikke huske flere måneder tilbage. En af beboerne hævder dog at have observeret en mistænkelig varevogn i løbet af efteråret.”
“Mistænkelig hvordan?”

“Den holdt parkeret sent om aftenen med lys på, som om den ventede eller holdt øje med nogen. Beboeren ringede sågar til politiet natten til den 10. september, fordi han var bange for, at det kunne være en indbrudstyv, der lå på lur.”

“Og?” Anette så forventningsfuldt på ham. “Hvad gjorde vi så?” Betjenten lagde hovedet beklagende til den ene side. “Ingenting, er jeg bange for. Der er ikke skrevet rapport.”

Anette sukkede. Det havde også været for godt til at være sandt. “Okay. Bliv på sporet, gå rundt og hør, om der er flere, der har set varevognen.”

“Modtaget!”

“Falck, tjek med Clausen, hvornår han og de andre kriminal-teknikere kan have noget på kufferten.” Falck blinkede med det ene øje og stak tommelfingrene ind under sine polkaprikkede seler. “Saidani, du finder alle sager om savnede mænd mellem tredive og halvtreds år. Fokusér på hovedstadsområdet, men tag hele landet med.”

“Han kan lige så godt være fra Sverige, Tyskland eller hvor som helst i Europa, det er jo kun en køretur,” protesterede Sara.

“Så længe vi hverken har særlige kendetegn eller vidneudsagn, er vi nødt til at snævre det ind og krydse fingre for, at han er dansk.” Saidani sænkede blikket, som om hun enten tjekkede noget på skærmen foran sig eller var utilfreds med ordren. Anette valgte at tro, det var det første.

“Hør også kollegerne i Organiseret Kriminalitet, Falck, om de kender til savning som drabsmetode. Det kan være, at det her handler om bandekriminalitet. Rivaliseren mellem hashhandlere, hvad ved jeg.”

Anette fik et lille nik af PK og mærkede, at knuden i maven langsomt løsnedes. Selvfølgelig kunne hun lede en drabssag, mandskabet ville slet ikke komme til at mærke, at Jeppe ikke var her.
“Det var det for nu, folkens. Husk: Alt noteres løbende i rapporten, udvikling afrapporteres direkte til mig, PK håndterer pressen, så I henviser journalister til hende. Og så det åbenlyse!” Anette holdt begge pegefingre op i luften og samlede dem foran ansigtet. “Vi har fundet et halvt lig. Det betyder, at den anden halvdel er derude et sted.”

*

Et sæt røde baglygter foran bilen ledte Jeppe hen over færgedækket, ned ad rampen og ud på kajen i Rønne Havn. Klokken var ikke mere end lidt i seks om aftenen, men mørket havde for længst sænket sig som en tung vinterdyne over Bornholm. De første juledekorationer hang i udvalgte lygtepæle og lyste ensomt, gaderne var våde og affolkede.

“Kender du vejen?” Esther undertrykte et gab på passagersædet. Bilen emmede af kropsvarme og rødvin.

“Bølshavn, ikke? Det er nærmest på vejen til Allinge, tager kun en halv times tid.”

De kørte nordpå i tavshed, forbi Knudsker midt på øen og langs skovområdet Almindingen, hvor Jeppe havde sin daglige gang. Han fulgte vejens velkendte sving og bakker, indtil de kom til nordkysten.

“Adressen er Bølshavn 21,” mumlede Esther og pegede, “det må være lidt længere fremme på den her side af vejen, for huset her er nummer 29.”

“Kan det være det dér?”

De standsede foran et hvidt bindingsværkshus med lys i vinduerne og steg ud af bilen. En kvinde på omkring de halvtreds åbnede den mosgrønne hoveddør og kom dem i møde. Hun var lille og væver med et gråt- og brunstribet hår, der bølgede om hendes smilende ansigt.

“Esther de Laurenti? Jeg er Ida Dybris, velkommen.”
De hilste på hinanden, og Jeppe hentede Esthers taske ud af bagagerummet og bar den op til hoveddøren. “Så vil jeg lade jer få fred. Esther, lad os ringes ved i morgen, ikke? Og husk, jeg er kun en halv time væk, hvis du får brug for mig.”

Han omfavnede hende, satte sig tilbage bag rattet og fortsatte mod Bornholms nordligste by, Allinge-Sandvig. Her havde han tilbragt hver sommer på Strandhotellet, indtil han fyldte seksten og meddelte sin mor, at han ikke gad tage med længere. På afstand stod de somre for ham som tilværelsens sidste ukomplicerede tid, som bobler af harmoni i en ellers gennemsnitlig barndom. Men, tænkte han, netop som han kørte forbi minigolfbanen ned ad bakken og parkerede ved siden af havnens små, røde træskure, sådan har vi det med at holde minderne ud i strakt arm, så de kan funkle i et ukritisk lys og give os lov til at foragte nutiden.

Han greb en papirpose fra bagsædet, låste bilen og gik op ad bakken igen, til han nåede Orlas røde fiskerhus i nummer 6. Lys strømmede ud ad de småsprossede vinduer, der var altså nogen hjemme. Hvor skulle han også gå hen, tænkte Jeppe og bankede på den blåmalede hoveddør.

Han kunne høre radioen blive skruet ned og slæbende skridt nærme sig, før døren gik op, og Orlas rynkede ansigt kom til syne i højde med håndtaget. Den sædvanlige lugt af fiskekonserves og våd strøelse bølgede Jeppe i møde med Orlas smil.

“Er det dig, Jeppe?” De gråhvide krøller stod som en uglet glorie om hans hoved, og han missede med øjnene. “Det var godt, du nåede færgen. Pigerne er løs. Kom ind, før vi lukker dem ud!”

Jeppe lukkede døren bag sig og tog frakken af, dukkede nakken i den lavloftede entré. Han mærkede noget pile hen over sin fod.

“Hov, pas på, hvor du træder. Jeg tror, Jane er henne og byde dig velkommen. Eller også er det Harriet. Har hun hvide ører?”

Jeppe kiggede ned på rotten, der var gået i stå ved hans tæer og så ud til at overveje sit næste træk. “Ja.”
“Så er det Harriet, hun er stadig kun en baby. Jeg lukker dem ind i buret nu.”

Orla bøjede sig usikkert ned mod gulvet. Rotten virrede med ørerne og løb hen og lod sig løfte op i Orlas hånd. Han gik over til det ene af to bure i stuen, som var tilegnet de seks hunner af hans i alt femten tamrotter, og satte nænsomt Harriet ind på et klatretræ. Den gik straks i gang med at pile op og ned, og lyden tiltrak på få øjeblikke de resterende hunrotter, som kravlede op og ind i buret.

“Er de der alle seks, kan du se det, Jeppe?” Orla lagde panden helt ind mod burets tremmer.

“De er der. Du kan godt lukke.”

Orla lukkede lågen til buret, rettede sig op og smilede igen. “Nå, hvordan gik det til begravelsen?”

Inden Jeppe kunne nå at svare, slog han ud med hånden mod sofaen. “Vent, sæt dig ned, du må være træt. Nu skal jeg hente noget, vi kan styrke os på.” Han gik hen til mahognichatollet og strakte sig op efter en flaske Four Roses, som stod øverst ved siden af et sorthvidt bryllupsbillede af Orla og hans afdøde kone. Fyldte to glas halvt op med bourbon whisky og bar dem med rystende hænder hen til sofabordet. Han satte sig i sin blankslebne hvilestol.

“Så kan vi slappe af. Hvordan gik det i København?”

“Så godt, som den slags vel kan gå. Det var en trist affære, hvis jeg skal være ærlig. Gregers’ egne børn kom ikke engang for at sige farvel.” Jeppe drak en tår af den sødligsprittede drink og mærkede udmattelsen komme krybende. Over dagen, over rejsen, over livet.

“Det var synd, det er der ingen, der fortjener. Men du var der. Og din veninde. Så han tog ikke alene herfra.” Orla listede fødderne ud af sine tøfler og vippede med tæerne i en bevægelse, der lignede venepumpeøvelser. “Hørte du om det halve lig, der blev fundet i en park derovre? Det har været i nyhederne hele eftermiddagen.”

“Et halvt lig?”
“Ja. Skåret over på langs og smidt i en kuffert.” Orla lød lige dele forarget og underholdt.

Jeppes instinkt rørte på sig. Man er ikke efterforsker i tolv år, uden at det sætter sig i sjælens årringe. En politimands årvågenhed skærpes kun med tiden. Men det var ikke længere hans job at handle. Han bremsede sit opfølgende spørgsmål med en tår whisky og rakte ud efter papirposen.

“Jeg fik fat i den bog, du bad om. Her!”

Orlas ansigt lyste op. “Ah, du nåede det, det var sødt af dig. Tak.” Han tog imod og pakkede bogen ud. “Selkirks ø af Diana Souhami, den glæder jeg mig til. Vil du læse?” Han rakte bogen frem mod Jeppe.

Da Jeppe flyttede ind i nabohuset i august, var Orla den første til at byde ham velkommen med kaffe og kage, og Jeppe havde gjort det til en vane at kigge ind til den enlige pensionist, når han kom hjem fra arbejde. Som regel bare til en hurtig sludder, men indimellem blev han og læste højt af de bøger, Orla selv havde fået svært ved at tyde bogstaverne i. Og selvom han i begyndelsen måske mest gjorde det for Orlas skyld, så havde ordningen vist sig at passe dem begge godt. Så meget var der heller ikke at lave om aftenen i Sandvig, hvis man hverken gad se tv eller hænge på det lokale værtshus.

“Kan vi tage hul på den i morgen? Det har været en lang dag.” Jeppe drak ud. “Faktisk tror jeg, jeg vil smutte ind til mig selv.”

“Selvfølgelig, min ven. Du finder selv ud, ikke?” Orla blinkede til ham og løftede bogen helt op under næsen.

Jeppe lukkede sig ud på vejen, vendte ansigtet mod den salte blæst fra havet og gik over til nummer 4. Fandt husnøglen i sin lomme, men blev stående et øjeblik foran hoveddøren. Den sorte himmel over vandet var massiv og alligevel dækket af skygger, som skiftevis tiltrak og skræmte ham. Sommetider, når han var alene, overvældedes han af trangen til at gå ud i mørket og lade sig opsluge.
Kapitel 4

Esther satte tasken fra sig på det blomstrede sengetæppe med et lille suk af udmattelse. Gæsteværelset lå på førstesalen af det gamle hus, og man skulle ikke være ret meget højere end Esthers hundrede femogtres centimeter, før man slog hovedet mod de lave lofter. En lampe med løs skærm på det afskallede sengebord var ene om at lyse rummet op og havde ikke de store chancer mod novembermørket. Huset var pænt, omend ret slidt, og indretningen bar præg af økonomiske løsninger og fokus på ånd frem for æstetik. I bogstavelig forstand.

De fleste vægge var dækket af breve, notater, postkost, tegninger, kuverter, huskesedler og hilsner, alt sammen sat op med tegnestifter og bleget af tidens tand. Esther fik den tanke, at hun ville kunne læse hele familiens historie blot ved at bevæge sig gennem rummene.

“Du kan godt forstå, hvorfor jeg syntes, du skulle se huset, ikke?” Ida stod i døråbningen. “Det siger mere om min mor end nogen bog eller artikel, hun har skrevet.”

Esther gik tættere på en farvestrålende invitation til teateraften i Rønne, så hun kunne læse teksten. “Har det altid set sådan ud, huset?”

“Altid,” grinede Ida. “Min mor var typen, der skrev breve i hånden og sendte dem med gammeldags post, også da hun for længst var begyndt at arbejde på computer. Hun kunne godt lide stofligheden i brevene, også selvom min lillebror og jeg flovede os, når vi havde venner på besøg. Alle de sedler på væggene, det var så hippieagtigt, i
forhold til hvor pænt alle andre boede. Kom med, så viser jeg dig resten.”

De gik ad knirkende trappetrin ned til stueetagen. Den var tilsvarende lavloftet med små vinduer, der holdt havgusen ude og vægge dækket af enten bogreoler eller en tæt dekoration af breve. Der herskede en hengemt lugt, og møblerne var slidt forbi det hyggelige til et stadie, hvor de fleste for længst ville have smidt dem ud. Spisebordet vippede, og stolenes flettede sæder var hullede.

De satte sig forsigtigt, Ida åbnede en flaske merlot og skænkede op i vandglas. Esther var i forvejen tung i hovedet af den vin, hun havde drukket til frokost, men det var jo uhøfligt at sige nej.

“Det er over to år siden, jeres mor døde, hvordan kan det være, I ikke har solgt huset?”

“Vi prøvede faktisk at sælge det, som det står, men efter nogle måneder uden interesse tog vi det af markedet, og Nikolaj besluttede sig for at flytte ind i stedet. Han kan jo lige så godt bo her, indtil vi får det skudt af.” Ida samlede sit hår i en knold i nakken, mens hun talte. Hun var spinkelt bygget med fine træk, men havde stærke skuldre og arme som en person, der havde dyrket sport hele livet. Hendes øjne var blå og omgivet af et begyndende net af smilerynker. Hun så rar ud, tænkte Esther. Begavet og rar.

“Har han lavet noget om i huset?”

“Ikke det mindste, det står fuldstændig, som da min mor levede.” Idas ansigt ændrede udtryk, men kun et øjeblik, så smilede hun igen.

“Min lillebror er ... hvordan skal jeg sige det... ikke den huslige type. At have et sted, hvor han kan bo billigt, er alt rigeligt for ham. Og jeg bor med min mand, Adam, og vores to børn i København, så for mig spiller det ingen rolle, om han er her eller ej. Hvis bare han gad at vedligeholde huset lidt.”

Hun kastede et blik rundt på sætningsskader og edderkoppespind og sukkede.

“Det er faktisk derfor, Nikolaj og jeg aftalte, at jeg skulle komme
nu: Vi skal udbedre småskader og gøre huset klar til vinteren. Og så var det jo fint, at du havde lyst til at gøre os selskab.”

“Hvis jeg kan hjælpe ...”

Ida grinede højt. Hun lignede en, der lo ofte. “Sådan var det ikke ment. Du skal bare suge til dig og skrive den bedst mulige bog om vores mor. Det ville hun have ønsket.” Hun kom på benene og løftede vinflasken spørgende mod Esther.

“Nej tak, jeg har vist ikke godt af mere i dag.” Esther rejste sig også. “Hvor er din bror?”

“Jeg ved det faktisk ikke helt.” Ida førte an ud til et lille køkken med blåblomstrede kakler og en mat kobberemhætte og begyndte at tage madvarer op af to indkøbsposer og sætte dem på plads. “Vi aftalte for lang tid siden, at jeg skulle komme i denne uge, men jeg har ikke talt med ham på det seneste. Min bror kan godt tage en tur en gang imellem.”

“En tur?” spurgte Esther.

“Han hænger ud med et slæng oppe i Allinge. Der går nemt fest i den.” Ida lukkede et køkkenskab og smilede til Esther. “Du skal under ingen omstændigheder bekymre dig om det. Kom, lad mig vise dig mors arbejdsværelse.”

Ida gik forrest gennem huset og famlede efter lyskontakter på vejen. Køkkenet gemte sig til venstre for hoveddøren, bag trappen op til første sal, til højre lå tre værelser en suite: spisestue, dagligstue og så et arbejdsværelse. En pendel over spisebordet lyste svagt, men i stuen kunne ingen af lamperne tændes. Rummet så slidt og halvtomt ud med støv på den enlige lænestol og fyldte sorte sække i hjørnet.

I den fjerneste ende af huset nåede de arbejdsværelset, hvor Esther kunne ane konturerne af en karnap ud mod vandet. Det lykkedes Ida at finde en lampe, der duede, og et stort skrivebord kom til syne i karnappen, placeret, så den, der sad ved det, havde uhindret udsigt over havet. Stakke af bøger og papirer lå på bordet, gulvet og
de fleste vandrette flader i rummet. Også her var væggene dækket af breve, tegninger og postkort, til højre for karnappen lyste en rød og grøn plakat for bornholmske savværker op mellem hvide ark papir.

Ida gik hen til en radiator i hjørnet og skruede op.

“Føl dig hjemme! Som sagt, huset er fuld af minder og korrespondance, og du har hermed min velsignelse til at kigge i det hele. Det ville hun ikke have noget imod.”

“Der er ikke noget af det, der er ... for privat?” Esther lod fingrene glide forsigtigt hen over en stak håndskrevne papirer på skrivebordet.

“Min mor var ikke typen, der havde hemmeligheder. Jeg tror, hun har beholdt alle breve, hun nogensinde har modtaget, og mange af dem hænger på væggene. Når hun selv skrev breve, lagde hun som regel karbonpapir under, så hun kunne beholde en kopi. Læs alt, hvad du vil, og hvis du falder over noget, der virker følsomt, så vend det med mig eller Nikolaj, inden du skriver om det. Kan vi aftale det sådan?”

“Det lyder fint.” Esther skimmede de øverste linjer af stakken på bordet. “Det her ligner et brev. Til Kære E”

Ida lænede sig ind og kiggede med. “Elias, min mors kollega og ven” Hun lavede gåseøjne om ordet. “De giftede sig, da hun ville have børn. Dengang var det svært at adoptere som enlig, men de levede aldrig sammen og blev da også skilt kort efter Nikolajs adoption. Jeg har altid haft dem mistænkt for at indgå ægteskabet som ren proforma, men min mor nægtede at kommentere det. Det kan være, du får det opklaret for os?”

“Så havde Margrethe måske alligevel nogle hemmeligheder for

• » jer ...

Ida slog endnu en latter op. “Det kan der være noget om. Ærgerligt, du ikke nåede at møde hende, I ville have kunnet lide hinanden. Spurgte hun dig, om du ville skrive hendes biografi?”

“Nej, så langt nåede hun ikke. Hun tog kontakt til mig via en kol-
lega, men svarede af en eller anden grund ikke, da jeg så skrev til hende.”

“Var det på mail? Min mor var ikke helt skarp på det digitale, især ikke de sidste par år af sit liv. Men nu lykkes det med biografien posthumt, og jeg er sikker på, min mor kigger tilfreds ned fra sin sky, eller hvor hun nu sidder.” Ida smilede varmt. “Jeg vil finde sengetøj frem og rede op til os. Bliv du bare her og kig dig omkring så længe.” Hun forlod arbejdsværelset og gik tilbage mod trappen op til første sal.

Esther blev stående ved skrivebordet og snusede duften af gamle bøger, støv og fugt ind. Bølgerne slog rytmisk mod klipperne derude, og hun fik med ét tanken, at mørket havde øjne. At nogen eller noget derude iagttog hende i den oplyste karnap. At de kunne se alt, og hun ingenting.

Pjat! Hun slog tanken fra sig og sank ned i den gamle kontorstol. I dette hus havde Margrethe Dybris boet og arbejdet de sidste femogfyrre år af sit liv. Hvis der var noget sted, Esther kunne blive klogere på den kvinde, hun følte sig så draget af, men aldrig nåede at møde, så var det her.

Hun aede kontorstolens træarmlæn, nogle steder glatslebne, andre ru, og hev stakken af brevkladder tættere på.
Kære E

Jeg har taget tilløb til at skrive til dig længe. Med farefor at lyde sentimental skriver jeg for at tage afsked. Og for at forklare. Mine kræfter er ved at slippe op. Det lakker mod enden, men det er fint.

Vinteren er over os, kulden og mørket har fat, og udenfor er alt frosset. Det virker som en passende årstid at sige farvel. Hjemmeplejen har svært ved at komme frem gennem snedriverne, og jeg holder kun varmen kørende i køkkenet og soveværelset. Det bliver en lettelse at give slip. Jeg er klar til at dø, hvad det så end indebærer, men først må jeg bekende mine synder, som man siger.

Jeg håber, jeg når at få det hele ned på papir, før det er for sent, og at du vil læse med åbent sind.

Hvis jeg fortryder noget her i livet, så er det, at vi flyttede til Bornholm - eller at vi ikke flyttede herfra i tide. Jeg troede fuldt og fast på, at det var det rigtige at gøre - at jeg ved at tage herover med børnene kunne give dem en god og tryg barndom. Hvis jeg havde vidst dengang, hvad jeg ved nu, var vi aldrig kommet hertil. Men jeg kan ikke ændre fortiden og gøre tingene om, hvor gerne jeg end ville. Det er muligt, jeg har fejlet som menneske og som mor, men måske kan du finde forståelse for mine valg, ja, tilgivelse ligefrem?
Esther vendte arket, men bagsiden var blank. Der måtte mangle en side. Hun bladrede i toppen af stakken, men fandt kun kopier af breve til andre venner og kolleger, nogle muntert stilet til Professor dit og dat, andre mere familiært til Kæreste Argy eller ligefrem Elskede, efterfulgt af et kælenavn. Elias, Pallemand, Mim, E og A, Margrethe lod sig ikke begrænse af rigide navnekonventioner.

Ud fra et hurtigt skøn lå der omkring to hundrede breve foran hende, hulter til bulter uden nogen form for system eller rækkefølge. Langt de fleste af dem var stilet til enten Elias eller en person, Margrethe kaldte Argy, de resterende brevkladder var generelt kortfattede og af mere professionel karakter. Tilsagn til konferencer og afslag til studenterjubilæer, den slags var ikke umiddelbart interessant.

Esther sorterede dem fra og lagde de personlige breve i kronologisk rækkefølge med de ældste øverst. Det var svært at tyde de gnidrede kopier, og hendes fingre blev sorte, men efter en time kiggede hun på det første brev, Margrethe havde skrevet efter ankomsten til Bornholm.

Esther sukkede tilfreds. Nu var hun i gang. Hun lagde sin notesbog klar og begyndte at læse.
Kære Argy

Så er vi ankommet. Endelig! Overfarten med M/S Kongedybet fra Havnegade i København til Bornholm kunne ikke være gået bedre. Da du og Jørgen havde hjulpet os med at slæbe kufferterne ned i kombikøjen, og vi havde vinket farvel til jer, blev vi stående på dækket for også at vinke farvel til byen. Børnene var trætte, men forstod alligevel højtideligheden i øjeblikket. Ida stod ved rækværket med sin lille, smalle ryg i uldfrakken og tog afsked med byens tårne. Nikolaj hang på mig, men blev oplivet affyrværkeriet fra Tivoli og råbte til sidst så begejstret, at folk pegede og grinede. Vores by sagde pænt farvel, det var rørende. Nu venter den nye tid.

Tidligt næste morgen lagde færgen til i Rønne Havn, og vi kørte mod nordkysten i 2CV’en, som var så tungt lastet, at den næsten ikke kunne klare bakkerne. Det lykkedes mig selvfølgelig at køre forkert, men vi nåede frem og blev mødt af vores nye genbo, Finn, med nøglen.

Finn ligner en filmstjerne med overskæg, hvide tænder og verdensmandsmanerer. Han slog ud med armene som en bil-sælger, eller måske snarere lederen af en religiøs sekt. “Velkommen!” råbte han og gav Ida en svingtur. Hun blev betaget af ham med det samme, tog hans hånd og gik med ham ind i huset, Nikolaj var mere forsigtig og blev hos mig.

Huset er smukt! Hvidmalet, stråtækt bindingsværk med den
fineste grønne have og udsigt over klipperne og Østersøen. Mit eget figentræ! Hvor i landet ville en enlig akademikermor have råd til det?

Der skal gøres en del, men det må jeg tage hen ad vejen, lige nu skal vi først og fremmest lande, pakke ud og have Ida godt i gang med skolen, som starter på mandag. Hun glæder sig, det lille skind, og jeg vægrer mig ved at fortælle hende, hvor meget jeg selv kedede mig i min skoletid. At være bedre begavet end gennemsnittet er både en velsignelse og en byrde.

Jeg begynder i min nye stilling som historie- og religionslærer på Rønne Statsskole om to uger. Gymnasiet mangler kandidater og har ansat mig, til trods for at jeg ikke har pædagogikum.

Som du ved, er det et stort trin ned ad karrierestigen fra min stilling på Antropologisk Institut, men jeg er ærlig talt så træt af marxistiske fraktioner af mænd, der hellere vil teoretisere alt til døde med hinanden end lytte til en kompetent kvindelig lektor. De studerende orker ikke sætte sig ind i det etnografiske, og jeg orker ikke længere tage kampen op. I stedet satser jeg på stadig at kunne søge midler sammen med Elias, som er ansat på instituttet, så jeg kan gennemføre mine feltstudier og fortsætte min forskning. Prestigen blæser jeg på, og lærerlønnen herovre er nok til at finansiere et godt liv for vores lille familie. Frisk luft og skov, marker og masser af plads. Den barndom, jeg aldrig selv fik.

Naturen er så anderledes her end i resten af Danmark, mindre venlig og smigrende. Her er råt, vindblæst og hårdt, og jeg elsker det.

Klipperne ligeforan huset er i sig selv et eventyr. Nikolaj vil hele tiden ud at klatre på dem, vild og frygtløs. Han bliver lige rasende, hver gang jeg henter ham, og kaster sig ned på jorden i hysterianfald. Den dreng kommer galt af sted en dag!
Finn kom forbi til formiddag med hjemmefangede og -røgede sild til frokost og en iskoldflaske snaps, brygget på bær, han selv samler langs kysten - jeg har glemt navnet. / København ville jeg aldrig have tolereret uanmeldte besøg, men her er det hyggeligt. Finn føler sig hjemme, han er vidende og sjov, og det er ikke svært for mig at slappe af i hans selskab. Efter frokosten sad han ved bordet, med skjorten knappet halvt op og Ida på skødet og fortalte, hvordan Bølshavn betyder Bødlens Havn og er opkaldt efter skarpretteren Haagen Nielsen, der henrettede forbrydere i slutningen af 1600-tallet ved hængning eller halshugning med økse. Det lyder måske ikke hyggeligt, men det var det.

Og nu skal jeg lave aftensmad!

Din Margy
Anette klemte telefonen fast mellem skulder og kind, mens hun smurte to stykker rugbrød med leverpostej og prøvede at holde hundene på afstand med fødderne. Det var vist meget godt, Svend ikke kunne se gennem røret, hvad hun havde tænkt sig at spise. For ham var alt andet end varm, hjemmelavet aftensmad spild afliv.

“Jeg er ked af det, skat, men PK har bedt mig lede efterforskningen af det halve lig i kufferten, så jeg kommer ikke over til jer alligevel.”

Svend stønnede opgivende i den anden ende af røret, men hun vidste, at hans irritation ikke stak dybt. Han kendte rutinen. “Så går du glip af Egeskov Slot, hoppepuder og veteranbiler, jeg siger det bare.”

“Til gengæld får jeg lov at undersøge en blodig, gammel rejsekuffert med Clausen og de andre kriminalteknikere i morgen.” Anette bar sin tallerken ind til spisebordet, skarpt forfulgt af parrets tre bordercollies.

“Nok mere dig, når det kommer til stykket.” Svend smilede nu, hun kunne høre det på hans stemme. “Har I nogen idé om, hvem liget er?”

“Nej. Vi har et enkelt tip om en varevogn ved Østre Anlæg. Der går to betjente rundt i kvarteret her til aften for at se, om nogen ved mere.”

“Spændende,” sagde Svend og lød ikke, som om han mente det.
“Vil du sige godnat til Gudrun? Vi skulle lige til at putte, da du ringede.”

Anette fik sin datter i øret.

“Moar?”

Stemmen så barnligt lys og fin, Anettes hjerte trak sig sammen. “Hej, skat! Har du det godt?”

Gudrun svarede ikke.

“Du kan tro, jeg savner dig! Er det hyggeligt hos faster?”

“Moar?”

“Jeg er lige her, min skat. Var det sjovt på hoppepuden?”

“Så kan du godt skrue stemmen en oktav ned igen,” grinede Svend. “Hun er gået tilbage til Gurli Gris.”

“Er hun blevet forkølet? Jeg synes, hun lyder snottet.”

“Måske lidt.”

“Har du taget hendes temperatur? Husk at give hende børne-panodil, hvis det er ... hun kan ikke lide miksturen, så du er nødt til at ...”

“Jeg har styr på det.” Svend afbrød hende nænsomt.

Selvfølgelig havde han styr på tingene, måske klarede han det ovenikøbet bedre, end hun selv ville kunne. Han var mere sammen med deres datter end hun, i hvert fald i perioder. Anette bed sig i læben og kæmpede imod impulsen til at sige mere.

“Kys hende fra mig, og hils de andre. Godnat.”

“Godnat, min skat. Og husk, du er det bedste, jeg ved!”

Hun smilede og lagde på. Afskeden var den samme, som den havde været i nogle og tyve år. Den fyldte stadig hendes bryst med en summen, der vel bedst kunne beskrives som lykke. Hun var nogens “bedste”, så blev det ikke fmere.

Anette tændte computeren og huggede madderne i sig, mens hun skimmede rapporten i POLSAS-systemet og læste de senest tilkomne noter.
18/11 kl. 19.12:

Peter Ingerslev, beboer Stockholmsgade 43, 4. sal th., fortæller, at han har set en lyseblå varevogn med firmanavn på siden flere gange fra omkringl, september og måneden ud. Også observeret om natten. Husker ikke navnet, men er sikker på, at det var et byggefirma. Mener, der stod et slogan, hvor ordet gips indgik. Husker ikke yderligere.

Vidneudsagn modtaget afPA Jensen.

Gips?

Anette indtastede ordet i sin browser og blev belønnet med et utal af gør-det-selv-videoer, hvor venlige mænd i ternede skjorter forklarede, hvordan metallister og gipsplader blev til skillevægge uden det mindste besvær. Det så ikke specielt farligt ud.

Hun tøvede og indtastede ordene sav og mord med en trang til at forklare algoritmerne, at hun ikke var en sensationshungrende kriminalfetichist. Søgningen linkede som ventet til en række drabssager, hvor lig var blevet parteret med sav. Anette skimmede artikler om blodige handsker, fukssvanse og amatøragtige drabsmænd, der efterlod sig spor så tydelige som mælkevejen, før hun lukkede fanerne med et utålmodigt suk.

Manden i kufferten var ikke blevet dræbt og efterfølgende parteret med en fukssvans, han var blevet savet tværs igennem i levende live.

Mens Anette tyggede af munden, overvejede hun, hvad det potentielt kunne betyde. En brutal hævnaktion i bandemiljøet eller en grov lærestreg, der var løbet af sporet?

Nyboe havde ikke villet sige noget præcist om mordvåbenet endnu, andet end at det drejede sig om en motorsav eller industrisav af kraftigste kaliber.
Myrdet med motorsav. Det lød som en af de horrorfilm, der altid har premiere i juledagene til at udligne hyggen. Det lød absurd.

Computerskærmen lyste op med en indgående mail fra Saidani. Anette skubbede sin tallerken med rugbrødskrummer væk og åbnede den.

Hej, Werner, hermed oversigt over savnede.

Antal savnede på landsplan fra 15. august til nu: 322, heraf er 316 sager lukket igen, fordi de savnede er dukket op. Af de resterende seks sager handler de fire om enten kvinder eller ældre demente, altså er der to tilbage, som kan være relevante for os: jan Søgård, 52 årgammel, ugift, ingen børn, bopæl Solbærvej 11 i Næstved, folkeskolelærer på Ellebækskolen. Sygemeldt med stress inden skolestart og har ikke svaret på henvendelser siden. Sidst seti starten af juli måned. Meldt savnet 3. november af skoleledelsen. Ingen pårørende, ingen aktivitet på telefonnummer og kreditkort siden 3. august.

Bo Winther Tjørnelund, 29 år gammel, ugift, ingen børn, bopæl Viktoriagade 17 st. tv., Kbh. V, ansat som bogholder i byggefirmaet Gipseksperten. Sidst set 5. september. Meldt savnet af sine forældre. Ingen kontakt med pårørende, ingen aktivitet på telefon og kreditkort siden 5. september.

S

Anette skrev tilbage og bad Saidani om at følge op på begge savnede og desuden sætte hundepatruljerne i gang med at gennemsøge de grønne områder tættest på findestedet efter den anden del af liget. Hun skimmede Saidanis mail igen.

Gipseksperten? Firmanavnet på den varevogn, der var blevet set ved Østre Anlæg, indeholdt angivelig ordet gips. Anette søgte og fandt hjemmesiden med det samme. Et byggefirma med speciale i
nybyg, herunder skillevægge, alt til både virksomheder og private, firmaadresse i Vanløse. Hun skrev en mail til dem og bad dem vende tilbage hurtigst muligt, så klikkede hun sig igennem et billedgalleri af byggepladser og renoveringer. På et af billederne holdt en lyseblå varevogn med firmanavnet på døren foran et hus dækket af stillads.

Anette tog et screenshot og klikkede videre. Næste billede viste en halv gipsvæg i et lokale, der tydeligvis var under en større ombygning. Træplanker i en bunke på gulvet, metalstivere overalt, og langs en væg et større arbejdsbord.

Anette forstørrede billedet og mærkede huden mellem skulderbladene løfte sig i små knopper. For enden af arbejdsbordet stak et robust plastikhåndtag og grå metaltakker op over kanten. Klingen på en stor industrisav.

TIRSDAG DEN 19. NOVEMBER

Kapitel 5

Walked when I shoulda run. Ran when I shoulda walked, And dont I know it, And dont I know it...

Jamie Woons strofer kørte stædigt i loop i Jeppes hjerne og konkurrerede med motorsavens brølen. Han nynnede med, havde for længst opgivet at slukke for det indre lydspor, som i perioder akkompagnerede hans tanker. Måske havde en lille del af ham håbet på, at roen i skovene også ville give ro i hovedet, men det havde desværre vist sig at være omvendt: Freden omkring ham gav plads til endnu mere larm i hovedet. Til gengæld føltes det barnligt godt at smadre tankemylderet med hamren og saven.

Han fiskede en metalkile op fra spanden og slog den på plads med skovhammeren, så den forsvandt ind i savskæret på douglasgranen. For hvert slag udsendte træet en sky af skovduft, som ville det i døds-øjeblikket minde sin morder om, at det havde levet længere end han og gjort større forskel.

Jeppe løftede saven op igen og slog sikringen fra. Selv gennem høreværnet og frontallappernes jukeboks kunne han høre sine kolleger save løs i nærheden. I dag skovede de i området Segen i den vestlige del af Almindingen, og selvom de var gået i gang ved daggry, skulle de skynde sig for at nå de træer, skovfogeden havde markeret med sin ridsekniv, inden lyset forsvandt ved tre-tiden i eftermiddag.

Sara havde været hos ham i nat. Hun havde skældt ud og set på ham med foragt. Nu sad efterveerne i hans krop og mindede ham
om, at han savnede hende. Hvad laver jeg her? tænkte han og druknede svaret med et drøn fra saven. Når tilværelsen halter, er der ikke andet at stille op end at sætte den på pause. Fælde skoven ét træ ad gangen. Lige nu var det det eneste, han behøvede at spekulere på.

“Coffee?”

“Fuck! Andrzej, du må ikke snige dig ind på mig, når saven er tændt! Hvor mange gange skal jeg sige det?”

Jeppe slap knappen og vendte sig om mod sin polske kollega, der stod med et bredt smil og rakte ham en termokop. Andrzej talte polsk, og kommunikationen mellem dem bestod mest af fagter og mimik. Chefen, Louis Kofoed, forklarede, at Andrzej var blevet træt af at røgte svin hjemme i Rosnowko og var kommet til Bornholm for at søge lykken. Han hævdede, at Andrzej var ovenud tilfreds med at fælde træer for Louis’ lille skovhuggerentreprise, som leverede træ til øens savværker.

Jeppe spekulerede på, om han mon havde familie i Polen og planlagde at tage tilbage til dem en dag. Han tog imod kaffen, løftede visiret på sin hjelm og pustede på overfladen.

“Tak. Hvor mange har du nået?” Jeppe løftede hånden og talte spørgende på fingrene.

“Small,” svarede Andrzej og slog hånden mod et båndmål, han havde hængende i bæltet. Han pegede mod toppen af det træ, Jeppe var ved at fælde. “Tree, okay?”

Jeppe så op efter fingeren uden at forstå, hvad hans kollega mente. Det var muligt, han selv følte sig alene her på øen, men det kunne ikke måle sig med at være fremmed et sted, hvor man ikke engang kunne sproget.

En gren knækkede, og Louis Kofoed kom til syne i lysningen bag dem. Han ledte deres tremandssjak og var den eneste af dem, som var født og opvokset på øen, et faktum, han ikke var karrig med at minde dem om i tide og utide. Han var også den eneste, der nægtede
at have visir på hjelmen, fordi det var “tøset”, og i stedet kultiverede en lang lillefingernegl, som han brugte til at fiske flis ud af øjet med. “Hvad fanden er den af, holder I kaffepause uden mig?”

Jeppe fik et hårdt slag på skulderen, så kaffen skvulpede ned på sikkerhedsskoene. Louis var hverken særlig høj eller muskuløs, men han havde et særligt blik, som Jeppe genkendte fra den slags mænd, man ikke skulle lægge sig ud med i et værtshusskænderi. Louis var ikke bange for nogen eller noget, og da slet ikke en politimand fra København.

“Står I og kissemisser, er det derfor, jeg ikke må være med?” Louis’ ansigt flækkede i et grin og blottede en sortgrå fortand, hvis nerve tydeligvis havde givet op og var død. “Man kan da heller ikke vende ryggen til jer i fem minutter, før I går i gang med at snave.”

Jeppe lod spydigheden passere. “Andrzej prøver at spørge mig om et eller andet, men jeg forstår ikke, hvad han mener. Noget med at måle.”

“Han spørger, om du er sikker på, at længden op til kronen er i orden,” svarede Louis uden at tøve. “Den ser noget kort ud. Der, hvor der er mange sidegrene, er der mange knaster, og der, hvor der er mange knaster, er kvaliteten lort.”

“Men træet var markeret?!”

“Skovfogeden markerer alle de træer, han vil have tyndet. Dit job er at vælge dem ud, vi kan få flest penge for. Forstået?” Han snottede ned i skovbunden og tørrede næsen af i ærmet. “A-træ giver fem gange så meget som C-træ. Det er ikke raketvidenskab, Kørner.” Jeppe tømte termokoppen og rakte den tilbage til Andrzej med et nik.

“Træet er rigelig højt, kvaliteten er fin, og det ryger nu. Så medmindre I har tænkt jer at gribe det, må I nok hellere forsvinde.” Louis slog Andrzej konspiratorisk på skulderen. “Så fik vi pisset københavnerdrengen af, der skulle ikke meget til, hva’?! Så længe du
får skåret nogle ordentlige træer ned bagefter, så skal jeg ikke blande mig.”

Han hev en slidt lommekniv op af baglommen og åbnede den.

“Se her, Kørner, et lille tip: Hvis det skal gå lidt ekstra tjept, så blokerer du bare kædebremsen med din kniv, så saven ikke standser. Så kan du skære med den ene hånd og klø dig i røven med den anden.”

Hans latter rungede op mod trækronerne, Andrzej grinede akavet med. Jeppe slog visiret ned, løftede saven og tændte den.

*

“Savklingen er gået rent igennem langs rygraden fra haleben til hoved og har kløvet kroppen i to halve. Snittet er som sagt takket, ikke rent, det vidner om en sav, en ekstremt potent motoriseret sav.” Nyboe rømmede sig i røret. “Offeret har været død, inden klingen nåede hjertet, men indtil da ... Han har formentlig været ved bevidsthed, da saven skar gennem kønsdele og maveregion. Jeg mindes ikke, at jeg nogensinde har set noget lignende.”

“Heller ikke jeg,” svarede Anette. “Jeg søgte på nettet i går, men kunne ikke finde en eneste sag, hvor et menneske var blevet parteret i live.”

“Det er en grusom måde at slå ihjel på. Og noget værre svineri i øvrigt. Gerningsstedet må have været dækket af blod, knoglesmuld og stykker af hjernevæv i knappenålsstørrelse.”

“Føj for satan!” Anette lavede en grimasse til Falck, som sad på passagersædet ved siden af hende. De holdt ved kantstenen foran Viktoriagade 17 på Vesterbro og ventede på eftersøgte Bo Tjørnelunds forældre, som havde indvilget i at lukke dem ind i hans lejlighed.

“Husk, det er et menneske, vi taler om, Werner!” Nyboe sank, sik-
kert en tår af den bitre kogepladekaffe, han altid drak. “Clausen og hans sporteknikere er i færd med at lave afstøbninger af knogledele og sammenlignende mikroskopier for at blive klogere på selve savbladet. Tykkelse, materiale, størrelse på takkerne og så videre. Vi skal også finde ud af, om klingen var ren, eller om der var spor af andet materiale på den. Det kan alt sammen hjælpe os med at finde ud af, hvor drabet har fundet sted.”

“Godt, Nyboe, hvad er tidshorisonten på prøverne?”

“Vi har sat dem på ekspres, så jeg håber på otteogfyrre timer. Jeg ringer, når der er nyt.” Han lagde på.

Anette så på telefonens skærm. Svend havde sendt en besked om, at Gudrun havde feber, ikke slemt, men han gav hende smertestillende og så tiden an. Hun lagde telefonen ned i lommen med en dump følelse i maven. Det var lige, hvad der manglede midt i en drabssag, at hun også skulle bekymre sig om sin datters helbred.

Falck kluklo for sig selv, og hun vendte sig om mod ham i tide til at se hans ternede vom hoppe muntert.

“Hvad griner du ad, Falck?”

“Nåh, jeg tænkte bare på noget hyggeligt. Villads, mit ældste barnebarn på fem, er begyndt at fortælle vittigheder.” Han vippede med sine viltre grå bryn. “Hvordan døde Kaptajn Klo?”

Anette stønnede opgivende, men Falck hørte hende ikke.

“Han pillede næse med den forkerte hånd! Den er da lidt sød, ikke?”

“Onkelhumor!”

“Ja ja, bevares.” Falck rettede sig op i sædet og rullede småfor-nærmet med øjnene.

Anette tøjlede sin irritation. Jeppe, mindede hun sig selv om, bevarede altid roen, når han ledte en efterforskning.

“Hvad sagde Organiseret Kriminalitet til drabet?”

“Det matcher ikke noget,” svarede Falck. “De bander, der domi-
nerer i København for tiden, skyder hinanden på klos hold eller gennem bilruder. De saver ikke hinanden i stykker og lægger ligdelene i gamle rejsekufferter.”

“Hmm.” Hun så på uret. “Den er ti minutter over ni, de kommer for sent. Man skulle tro, de ville stå klar på slaget. Er de ikke urolige for deres søn?”

Falck så ud ad vinduet som for at sikre sig, at fortovet nu virkelig også var tomt, og brummede neutralt.

“Nyboe siger, at det har svinet som ind i helvede,” fortsatte Anette. “Hvor bruger man industrisave og kan gøre gerningsstedet rent, inden nogen ser det?”

“Retsmedicinsk?” grinede Falck, men tørrede hurtigt grinet af, da han så Anettes udtryk. “Nej, helt alvorligt, hvad så med et slagteri? Eller måske et byggemarked, du ved, hvor de saver planker og bordplader ud til folk.”

“Siger du, at vores offer er blevet slået ihjel i en Silvan?”

“Eller en autoophugger med skrot og bilvrag på pladsen udenfor.” Falck justerede den ene af sine polkaprikkede seler. Først var den for kort, så for lang, til sidst droppede han den.

“Du ser for mange film, Falck. Man bruger ikke industrisave på biler.” Anette fik øje på et par, der kom halsende ned ad gaden mod nummer 17.

“Så er de her.”

Anette og PA Falck steg ud af bilen og gik parret i møde. Præsenterede sig og fulgte med ind i stuelejligheden til venstre uden yderligere snak.

De så unge ud, for unge til at være forældre til en mand på niogtyve, og solbrændte, som var de lige hjemvendt fra en ferie sydpå.

“Ja, det er så lejligheden. Jeg tænder lige lyset.” Bos mor Beate Tjørnelund førte ordet. Hun var iført en trenchcoat med ternet for og et par store solbriller skubbet op i panden. “Men her er ikke noget at finde. Vi har som sagt været forbi flere gange.”
“Hvornår har I sidst haft kontakt med jeres søn?”

“Han kom til kaffe og kage hos os 2. september. På min fødselsdag.” Beate rykkede solbrillerne frem til panderynken og tilbage igen som en hårbøjle. “Siden har vi ikke hørt fra ham. Vi har ringet tusind gange, men hans telefon er slukket.”

Og alle digitale platforme inaktive, kreditkortene ubrugte, og hans sociale medier tavse. Bo var ifølge rapporten som sunket i jorden.

“Hvad med kæreste eller venner, er der slet ingen, der har hørt noget fra ham?”

Beate vendte mundvigene nedad og kom øjeblikkelig til at se ældre ud. “Bo er ikke i et forhold lige for tiden. Hans venner ved ingenting, vi har ringet rundt.”

“Er det i orden, hvis vi ser os lidt omkring?”

Beate nikkede og satte sig med frakken på i sofaen ved siden af sin mand. Rummet, de befandt sig i, lignede en kombineret spisestue og stue uden de store dikkedarer. Et bord med fire stole, en sofa og en stor fladskærm. Ingen reoler, ingenting på væggene, intet nips. Anette vinkede Falck med sig og gik ind i lejlighedens eneste andet værelse, hvor der stod en seng, en fyrretræskommode og et stort skab.

“Tag du kommoden, så kigger jeg i skabet.” Hun åbnede de hvide laminatlåger. Jeans, langærmede T-shirts, almindeligt hverdagstøj, men ikke så meget af det. Anette talte efter og fandt kun tre par sokker.

“Det kunne godt se ud til, at der mangler noget tøj. Medmindre han er meget spartansk anlagt. Finder du noget? En computer for eksempel?”

“Ingenting. Heller ingen flybillet til Fransk Guyana eller en samling falske skæg.” Falck sad på hug foran kommoden og stønnede besværet. “Her er en del papirer, umiddelbart ikke væsentlige for os, men jeg løber dem lige igennem for en sikkerheds skyld.”

Anette gik tilbage til forældrene, der sad i hver sin ende af sofaen uden at tale med hinanden.
“Hvad med hans pas, har I fundet det?”

«XT * »

Nej.

Hun blev stående. De kiggede hver deres vej, og ingen af dem på hende. Faren støttede albuerne på sine lår med ansigtet vendt mod gulvet, som om han havde givet op, moren rykkede uroligt på sig. De var begge påfaldende tavse. Hvis Anettes egen datter var væk, ville hun råbe og skrige, stille spørgsmål og krav, til hun fik hende tilbage igen.

“Hvor tror I, han er? Har I nogen idé om det?”

Beate blinkede nervøst. Anette mindede sig selv om, at vi allesammen reagerer forskelligt i kriser.

“I starten troede vi, at han havde været ude for en ulykke. Man hører jo om unge fyre, der går i byen og falder i havnen på vejen hjem. Men nu ved vi ikke længere.”

Det gør vi måske, tænkte Anette for sig selv.

“Jeg er nødt til at spørge jer om noget lidt ubehageligt. Nok ikke noget, I ikke er blevet spurgt om under tidligere afhøringer, men stadig ikke rart.” Hun sænkede hagen og så direkte på moren. “Kan Bo have rodet sig ud i noget dumt? Havde han venner i det kriminelle miljø? Spillegæld måske?”

Det fik faren til at løfte hovedet. Hans kinder havde en opkogt kulør, måske af at vende nedad så længe.

“Bo havde sin første avisrute som trettenårig, fordi han sparede sammen. Ikke til en Game Boy eller sådan noget pjat, men til et on-linekursus i investering. Som trettenårig! Han besøgte sin farmor hver eneste fredag på vej hjem fra skole, indtil hun døde. Min søn var elevrådsformand og spejderleder, han er en helt igennem god dreng. Han er ikke kriminel, han er bare væk!”

“Skat!” Beate lagde en hånd på sin mands arm.

“Jeg er træt af den samme sang hele tiden. Alle de her insinuationer. I stedet for at I gør jeres job og finder vores søn.” Han kiggede ned i gulvet igen.
Beate flyttede hånden om på hans ryg og aede den beroligende.

“Uvisheden er begyndt at slide på os. Nu vil vi gerne vide besked.”

“Fuldt forståeligt. Jeg håber meget, vi kan komme det nærmere nu.”

Falck kom ind i stuen og sendte Anette en lille grimasse, som betød, at papirerne i kommoden ikke havde givet noget. Han stillede sig ved siden af hende med hænderne samlet foran kroppen, så maven støttede på underarmene, og trak vejret tungt. Anette gik normalt ikke op i den slags, men som holdleder stillede Falcks åbenlyst dårlige form hende i et uheldigt lys. Hans prusten krattede i hendes nervesystem, og hun måtte holde et irritabelt suk tilbage.

“Jeg vil gerne bede om lov til at sende et hold kriminalteknikere forbi lejligheden og samle prøver. Vi har også brug for at få kontakt til Bos tandlæge.”

Anette så forældrene sende hinanden et blik, som om det var noget, de havde talt om før. Så nikkede de. Anette gav dem hånden til afsked.

“Vi vender tilbage med et tidspunkt. Indtil videre tak for jeres tid.”

På vej hen til bilen bad Anette Falck om at tage rattet, så hun kunne sende en mail til Saidani og bede hende arrangere kriminal-teknikerne. Godt nok var de selv på vej ud til Nationalt Kriminal-teknisk Center, NKC, men den slags aftaler skulle følge en vis procedure. Desuden kunne hun se på uret, at de havde tid til en afstikker, inden de skulle mødes med Clausen. Hun tastede og trykkede send, mens Falck rodede med sikkerhedsselen.

“Falck, hør lige her. Bo var ansat som bogholder i et byggefirma, der hedder Gipseksperten. Deres varevogn er interessant nok lyseblå med firmanavn på siden og svarer til den vogn, som er set i kvarteret omkring Østre Anlæg. Sig mig, hvad laver du?”

“Jeg kan ikke finde den forbandede dims.”
Anette rakte over og fæstnede selen med et klik. Falck brummede vrissent og startede motoren.

“Vent lige! Vi har en lille time, inden vi skal være på NKC, så jeg ringer lige til Gipseksperten og hører, om mester kan tage en snak med os nu. Firmaet ligger i Vanløse, men de arbejder i Kødbyen for tiden. Sig mig, hører du efter?”

“Ja ja!” Falck løftede en tyk pegefinger op til GPS’en. “Sagde du Hillerød?”
Kapitel 6

Søvnen slap først sit tag i Esther, da den blege vintersol rejste sig over horisonten, og klokken var halv ti. Natten i det fremmede gæsteværelse havde været urolig, og hun havde vendt og drejet sig. Selvom hun vidste, hendes værtinde lå og sov lige nede ad gangen, følte hun sig alene og måtte bekæmpe trangen til at stå op og tjekke, om Ida faktisk var på sit værelse. Det knagende træværk havde vækket hende, eller også var det mågernes skrig over havet. Lyden var klagende som spædbarnsgråd og efterlod Esther med bankende hjerte i mørket.

Hun stod op, samlede toiletsager og skiftetøj og gik ud på det grønne halvfjerdserbadeværelse. Fra stueetagen hørte hun lyden af tallerkner og kaffemaskinen, der bryggede, og huskede med et stik i hjertet, at hun nu boede alene hjemme i København. Bruseren vaskede sorgen og den sidste rest af søvndrukkenhed væk, og da hun ti minutter senere kom ned i køkkenet, var hun overraskende klar til morgenmad. Faktisk var hun sulten.

“Godmorgen, har du sovet godt?” Ida så op fra sin tallerken og smilede. Det lange hår var samlet i en knold, og ansigtet usminket. Trods det fine net af rynker så hun udhvilet ud, nærmest ung, tænkte Esther og satte sig.

“Ja tak, nogenlunde. Her dufter dejligt.”

“Jeg fik lyst til at bage. Tag endelig! Og hvis du savner noget, går du bare i køleskabet.”
Esther skænkede kaffe op i en tyk keramikkop og tog en lun bolle fra brødkurven. “Er din bror også okay med, at jeg sådan flytter ind i nogle dage? Jeg vil jo nødig ...”

“Nikolaj er rimelig afslappet omkring den slags. Desuden er det jo lige så meget mit hus som hans.” Ida skruede låget af et syltetøjsglas og smurte bær på sit brød. “Du skal prøve den her! Min mors gamle ven, Finn Sonne, som boede i huset overfor, da jeg var barn, koger altid jordbærsyltetøj i juli, så man kan nyde smagen af sommer, når det bliver koldt og mørkt.” Hun tog en bid og tyggede eftertænksomt. “Er du kommet i gang med brevene?”

“Ja tak. Hun skriver mest til Elias og så en, der hedder Argy, hvem er det?”

“Min moster Arendse. Hende og min mor kaldte hinanden Argy og Margy. Argy bor i København med sin mand, Jørgen, jeg ser dem ofte.”

Esther nikkede med munden fuld af jordbærsyltetøj.

“Det er godt, ikke?” Ida smilede. “Jeg tror, jeg kører en tur, når vi har spist. Nikolaj er ikke kommet hjem endnu. Han svarer ikke på mine beskeder og tager ikke telefonen, så nu tager jeg ud til hans arbejde og spørger efter ham. Det kunne ligne ham at have skiftet nummer uden at fortælle mig det.”

“Hvor arbejder han?” Esther fik en lille kuldegysning af jordbærrene, de smagte ganske rigtigt af højsommer og lyse nætter.

“Min bror har ikke som sådan et fast arbejde, men sidst jeg talte med ham, gik han til hånde på Hedegaarden. De har økologisk dyrehold og slagteri, der ligger vist noget kød fra gården i fryseren, vi kan bruge til aftensmad. Tykkam, tror jeg, det er.”

“Det lyder dejligt. Vi kunne jo lave boeuf bourguignon.”

Ida smilede. “Netop! En god simreret er lige, hvad man trænger til i det her vejr. Jeg køber ind på vejen hjem. Er du okay her alene så længe?”

“Absolut. Jeg sætter mig bare ind i arbejdsværelset og læser. Går
måske en tur og kigger på byen.” Esther skyllede en mundfuld brød ned med kaffe og rømmede sig. “Har du læst din mors breve?” “Njah, jeg prøvede, lige efter at hun døde, men det var for tæt på.” Ida rejste sig og ryddede sit service væk, vaskede tallerkenen af og satte den til tørre i opvaskestativet. “Min mor var et menneske, der følte stort og fyldte meget. Jeg tror, hun bekymrede sig meget om min bror og mig, alligevel kunne hun finde på at rejse fra os i månedsvis, selv da vi var helt små, uden tanke på hvad det gjorde ved os. Jeg ved ikke helt, hvordan jeg skal forklare det, men hun var på samme tid utrolig kærlig og meget selvoptaget. Så hvis hun lyder dramatisk i sine breve, kan du roligt trække lidt fra.”

“Okay, det er noteret.”

“Jeg håber ikke, det lyder, som om jeg taler dårligt om min mor? Det er ikke sådan ment.”

Esther rystede på hovedet. “Jeg tror, jeg forstår.”

“Godt.” Ida tørrede hænderne i et viskestykke og tog sin taske fra stoleryggen. “Vi ses om et par timer. God arbejdslyst!”

Esther spiste færdig og ryddede af, skænkede sig en kop kaffe til og bar den med ind til skrivebordet. I dagslys virkede værelset venligere, selvom forfaldet og skidtet også blev tydeligere. Støvet lå som en film over møblerne, og ledninger var trukket uden på væggene og hang løst med blottede kobbertråde. Den ramme lugt var kraftigere i dag, nærmest sødlig, og hun følte akut trang til at smide ud, vaske ned og lade huset ånde igen.

Hun tøvede foran vinduet, men mindede sig selv om, at det ikke tilkom hende at gøre rent.

I karnappen kom havudsigten for alvor til sin ret. Der var kun halvtreds meter ned til bølgerne, som slog mod de rosagrå klipper og farvede dem sorte i mødet mellem vand og sten.

Hun satte koppen fra sig og inspicerede reolerne. Antropologisk faglitteratur og akademiske artikler, men også en god samling skøn-
litterære værker af både ældre og nyere dato, fra Homer og Joyce til Hustvedt og Sayers, tilsyneladende uden system i placeringen.

Men det, der frem for alt interesserede hende, var brevene, Margrethe Dybris i dialog med sine kolleger, venner og børn. Esther så på bunkerne og tænkte på Gregers’ få ejendele, som hans fremmedgjorte børn i dette øjeblik var i færd med at bære ud af lejligheden i København. Ville de sætte pris på arven og huske ham i den, eller ville de bare smide den ud?
Kære Elias

I maj måned findes der intet skønnere sted i verden end Danmark og intet skønnere sted i Danmark end Bornholm. Jeg ved, du er uenig - at du altid vil vælge Serengeti eller Sulawesi — men jeg står fast!

Syrenerne i min have blomstrer i alle nuancer af lilla og sender vidunderligt vulgær parfume ud over hele området, der er lys på kastanjen, og nætterne er babyblå. Vi har fundet sankthansurt i skoven og plantet den i sprækkerne på stengærdet, og de tomater, jeg satte i det lille drivhus, ser ud til at give en hæderlig høst.

Vi har det godt! Det er en mærkelig bombastisk udmelding at komme med, men det er det, jeg skriver til folk, og - fratrukket diverse mellemregninger — sandheden. Livet er blevet mindre, men det er slet ikke så skræmmende, som jeg engang troede. Jeg kører børnene i skole og børnehave i Rønne om morgenen (når 2CV’en ellers vil starte, men det er en af de mindre mellemregninger) og henter dem igen, når jeg selv er færdig med dagens undervisning. Indkøbene klarer vi på vejen hjem, og så leger de i haven eller på havnen, inden vi laver mad sammen. Ida er blevet helt ferm til frikadeller, selvom hun kun lige er fyldt otte.

Her om sommeren hviler det enkle liv i den grad på en bund af tilfredshed. Børnene får lov at gå alene ned til vandet og
soppe i bunden af havnen, hvor der er lavvandet. Nikolaj kan ikke svømme endnu, men Ida passer godt på ham. Så får jeg lidt tid til at arbejde imens. Jeg retter mest skoleopgaver, men når ferien kommer, lover jeg dig at arbejde videre på vores ansøgning om forskningsmidler! Snart er børnene så store, at jeg kan rejse fra dem i længere tid, og så skal vi to på feltarbejde igen. Jeg har talt med rektor Henriksen om at få fri i en længere periode til næste år eller året efter, og han er bestemt ikke afvisende. Faktisk virkede han begejstret, nysgerrig ligefrem, men der sker heller ikke så meget af akademisk værdi her på øen. Jeg forklarede ham, hvordan dit projekt handler mere overordnet om regionens etnologiske tradition — samfundsforhold, kulturel og religiøs praksis - og mit mere specifikt om dødsriter, og hvordan vi, når vi rejser sammen, kan dele os op, så du taler med mændene og jeg med kvinderne, og vi på den måde kan sammensætte det fulde billede. Mens jeg fortalte, blev jeg, indrømmet, ramt af voldsom udlængsel.

Vil du tro det: Siden jeg fik Ida for knap otte år siden, har jeg ikke været uden for landets grænser! Uanset hvor ofte man får det at vide, er der intet, der forbereder en på, hvordan børn sluger al ens tid og ultimativt også ens frihed. Man bytter gladelig med kærligheden, men det ER et tab, også selvom ingen vil være ved det. Det, at de snart kan undvære mig i nogle måneder, giver mig lidt af mig selv tilbage. Den lokale vaskekone, fru Agger, har lovet at tage sig af dem, hvis jeg kommer af sted. Mod betaling naturligvis, men hun er stabil og flink, så det skal nok komme til at fungere.

Meget apropos er det tankevækkende at se et samfunds tværsnit så tydeligt, som det bliver på en lille ø. De gamle velhaverfamilier, fiskerne, de kreative tilflyttere fra fastlandet og rosset, som falder gennem sprækkerne og havner på bunden. Ikke anderledes end i resten af landet, her er bare så småt, at alle går op og
ned ad hinanden og mødes på kryds og tværs. Du må komme herover og opleve det!

Genboerne, Sonne-familien, hører til Bornholms “adel”. De ejer øens største savværk i tredje generation og er velhavende nok til at køre velgørenhedsprojekter for de mindrebemidlede og donere hele og halve årslønninger til deres lokale trossamfund. Finn kører rundt i en rød Ford Mustang, den samme som den, Elvis forærede sin svoger. Måske det mest latterlige køretøj, man kan have på en lille ø, men også det mest misundelsesværdige. Min teori er, at han overkompenserer for sin kones dydighed, det virker lidt desperat. Men sjovt. Især når de kommer kørende sammen, og Dorthe sidder på passagersædet og ser ud, som om hun svæver over læderbetrækket.

Finn kørte mig op til Opalsøen i den fjollede bil sidste weekend, og jeg kan ikke sige mig fri for at nyde farten og motorens buldren. Og selskabet selvfølgelig.

Hun er nu sød nok, Dorthe, bare ikke min type. En pæn pige, hjemmegående husmor, som ser skævt til en enlig arbejdende mor som mig. Finn har længe forsøgt at føre os sammen, om ikke andet så for vores små drenges skyld. Indtil videre uden held. Hun kom over til kaffe i sidste uge med kjolen knappet helt op i halsen og medbragt hjemmebag. Fortalte med sagte stemme om sin menighed, som venter mig med åbne arme, og spurgte nervøst til børnenes far.

Vi bliver vist aldrig venner.

Ida kom til gengæld slæbende med en ny veninde fra skolen forleden, en fiskerdatter fra Årsdale, hvis hår var så uglet i nakken, at det stod ud i luften som en Ml 6-hjelmfra krigen. Hun talte med så tung dialekt, at jeg knap forstod hende, og da jeg tilbød hende en småkage fra skabet, tog hun to uden at sige tak. Men hun var sød til at inddrage lille Nikolaj i legen, selvom Ida ikke gad have ham med. Han endte selvfølgelig med at for-
gude pigen og diskede op med et af sine sjældne kram, da hun skulle hjem. Dem får hans storesøster ikke engang. For slet ikke at tale om hans mor.

Nå, arbejdet kalder!

Kærlig hilsen Margrethe
Den sølvgrå Passat nåede lige akkurat ud på Vesterbrogade, før Anette mistede tålmodigheden med Falcks tilbagelænede køre-tempo.

“Kør ind til siden! Stop!”

“Nå? Jamen så ...” Falck blinkede til højre og trak hen over banerne, så de bagfrakommende medtrafikanter stod på både bremser og horn. Så snart bilen holdt stille på cykelstien, for Anette ud af passagersædet og rundt om bilen for at hive førerdøren op.

“Vi bytter her, jeg kører! FFvis resten af dagen skal foregå i det her tempo, er jeg død inden frokost.”

Falck mumlede et eller andet og moslede sig ud af sædet.

“Øksnehallen blev vi enige om, ikke? Det er dér, mester er på job?”

“Det var dig selv, der talte med dem,” mindede Falck hende om.

Anette gassede op og satte kurs mod Kødbyen.

“Gipseksperten,” vrissede hun, “ejes af en mand ved navn Flemming Lykke. Jeg talte med hans kone, Nille eller Mille kaldte hun sig, som passer telefonen. Det er en mindre familievirksomhed med tre fastansatte tømrere, hvoraf den ene er deres voksne søn, og så to lærlinge.”

“Og en bogholder, som er blevet væk.”

“Netop. Savnede Bo Winther Tjørnelund var deres deltids bogholder, tre dage om ugen. Nille siger, at han holdt op med at møde
på arbejde fra den ene dag til den anden. Hun aner ikke, hvor han er blevet af.”

Efter fem minutters kørsel parkerede Anette bilen foran Øksne-hallens lysebrune murstensfacade. Kødbyens hundrede år gamle kvægtorv fungerede i dag som messehal og eventlokale. Luksusloppemarkeder afløste ølfestivaler og firmafester, men lige nu stod det store rum tydeligvis tomt. Under ombygning bekendtgjorde et håndmalet skilt, der var sat op med tape på portens glaspaneler. Porten var låst, men en mindre dør på siden af bygningen gik op uden problemer.

Indenfor faldt det sparsomme dagslys fra ovenlysvinduer i de buede træloffer ned på hallens flisegulv og hvide søjler. I den fjerne ende af det fem tusind kvadratmeter store rum var et større område skærmet af med afdækningsplast, som hang i lange baner ned fra loftet, og bag plastikken lød tomgangssnak fra en reklamefinansieret radiokanal. Anette gik mod lyden med Falck et stykke bag sig.

Bag plastikforhænget stod en ufærdig gipsvæg med blotlagt metalskelet, og bag den endnu en, som var nogen ved at opføre en labyrint. Et tykt lag støv lå på gulvet, og hist og her flød tommestokke og elektrisk værktøj med hjemløse ledninger i kludderknuder. Anette fortsatte mod radioen, som nu var begyndt at spille et up-tempo pophit, der handlede om at spise kage ved havet. Nogen fløjtede med på melodien.

Hun rundede endnu en ufærdig væg og nåede frem til et afgrænset rum, hvor gipsplader lå i høje stakke, og fire kraftige lamper skinnede på afdækningplasten til alle sider. Midt i rummet stod det arbejdsbord, hun havde set på nettet, og rundt om det tre mand i hvide overalls.

“Kan jeg hjælpe med noget?” Det var den ældste af de tre håndværkere, der spurgte. Han havde tætklippet kridhvidt hår og en ansigtskulør, der vidnede om et højt kødindtag.

“Flemming Lykke? Anette Werner fra Københavns Politi.” Hun
rakte hånden frem. “Min kollega, Torben Falck, støder til om et øjeblik. Kunne vi få lov at stille dig nogen spørgsmål om din bogholder, Bo Tjørnelund?”

“Ja, selvfølgelig.” Han flyttede en hobbykniv over i venstre hånd og klemte så hendes fingre i den slags håndtryk, man kun får af folk med fysisk arbejde. “Patrick, sluk lige for radioen! Vi kan jo ikke rigtig tilbyde jer at sidde ned, medmindre I vil sidde på gipsen?”

Hun rystede på hovedet.

Falck dukkede endelig frem fra en af de halvfærdige vægge og lignede en, der havde løbet en hundredmeter. Han nikkede til selskabet og stillede sig ved siden af Anette.

“Det er min søn, Patrick, og det dér er Kenny, en af vores nye lærlinge. Ikke, Kenny?” Flemming Lykke rettede tommelfingeren mod lærlingen. “Har I fundet ham? Altså Bo?”

“Desværre ikke. I har heller ikke hørt fra ham?”

“Ikke siden starten af september. Han svarer heller ikke på sin telefon. Det er fandme underligt.” Flemming Lykke spidsede munden tænksomt.

“Hvor længe har han arbejdet i firmaet?”

“Små to år. Men kun tre dage om ugen, han havde også andre kunder.”

Anette noterede. “Er han en god bogholder?”

Der kom ikke noget svar. Hun kiggede op fra blokken og så Flemming løfte skuldrene vagt. “Han var udmærket.”

Var. Datid. Anette kiggede over på sønnen.

“Og I har ingen idé om, hvor han kan være?”

“Sikkert i fucking Miami, det svin!” Patrick hvislede ordene ud med en vejrtrækning, så lavt, at det næsten ikke kunne høres. “Patrick!” Flemming vendte sig om mod sin søn.

“I Miami, hvad mener du?” Anette trådte hen mod håndværkersønnen, som stod med korslagte arme og hang på hælene. “Ved du noget?”
“Patrick! Vi gider ikke noget ballade.” Flemming skubbede knivbladet arrigt tilbage i skæftet og smed hobbykniven på arbejdsbordet. Patrick så ned i gulvet.

Anette vendte sig om mod Falck. “Måske vil det være bedre at fortsætte samtalen på stationen. Hvad siger du, Falck?”

“Så afgjort!”

“Nej, det er der ingen grund til.” Flemming udvekslede et langt blik med Patrick. “Rødder, tag en smøgpause. Vi fortsætter om ti minutter.”

Patrick gik sin vej uden at se til hverken højre eller venstre, og Kenny, som tydeligvis fornemmede den dårlige stemning, skyndte sig efter.

Da de var væk, smilede Flemming forsonligt til Anette.

“Tilgiv min søn, han er ung og har temperament derefter.” Han sukkede. “Et par uger efter at Bo forsvandt, gik det op for os, at han havde taget nogle penge med sig. En pæn sum.”

“Hvor meget?”

“Hundrede halvtreds tusind kroner. Vi er et lille firma, så den slags kan mærkes. Patrick er rasende over det, Bo er en af hans gamle kammerater, så vi troede selvfølgelig, vi kunne stole på ham.”

“Underslæb?” Anette så skeptisk på ham. “Hvorfor har I ikke meldt ham til politiet?”

Flemming fortrak ikke en mine.

“Nåeh!” Anette trak på smilebåndet. Sorte penge, nemme at stjæle, fordi mester ikke kunne gå til politiet. Om han ville det eller ej, havde Flemming lige foræret sig selv et guldrandet motiv til drab.

“En af jeres firmabiler er blevet set i Stockholmsgade på Østerbro her i efteråret. Også om aftenen og i weekenden. Har I haft et job der, som krævede døgnindsats, eller hvordan?”

Flemming gengældte hendes skæve smil. “Det må være en fejl. Vi har arbejdet her i Øksnehallen siden sommerferien, og vi har kun én vogn.”
“En fejl? Vognen er blevet set flere gange af et vidne?!”

“Det kender jeg ikke noget til.”

“Hvem har adgang til den?” Anette fastholdt hans blik. Smilet var forsvundet.

“Mig selv og sønnike. Vi bruger den kun til arbejde, så hvis nogen påstår at have set den sent om aftenen, så har det ikke været vores varevogn.”

“Aha.”

Hun gik hen til arbejdsbordet og satte sig på hug foran saven. Det fine støv lå som en hinde på alle værktøjets flader, hun kørte en finger gennem det. “Hvor ofte gør I rent her på byggepladsen?”

“Øh, vi fejer hver dag. Hvad mener du?”

“Vasker I saven?”

Han rynkede brynene sammen over næseryggen.

“Nej, vi vasker ikke båndsaven, hvorfor skulle vi dog det?”

“Den kunne jo blive fedtet til.” Anette rejste sig og børstede hænderne af mod hinanden. “Du får lige mit kort, hvis nu du eller din familie skulle komme i tanke om andet, I har lyst til at dele med os.”

Kapitel 7

Hundeglammen genlød mellem træerne og fik ruderne i Jeppes lejede japanske pickup til at vibrere. Han sank den sidste bid af sin sandwich, steg ud af bilen og tog afmålt imod de to sorte labrador-hunde, som fulgte savværksejeren Finn Sonne, hvor end han gik. De hoppede ivrigt op ad Jeppe og satte mudderstriber på hans tøj.

“Ned, piger, kom her!” Hundene adlød med det samme og løb tilbage til deres ejer. Finn kom gående i den sædvanlige blå kedeldragt, som ikke på nogen måde afslørede, at han var en yderst velhavende mand. Hans høje skikkelse, slanke statur og klare blå øjne løj ham yngre end de knap firs år, Jeppe vidste, han var. Håret var stadig tæt, og et selvsikkert overskæg tilførte hans ansigt et kosmopolitisk strejf. Eneste synlige alderstegn var en begyndende krumning i overkroppen, som gjorde halsen kortere og skød skuldrene frem. “Dav, ked af at forstyrre midt i frokosten. Det var Jeppe, ikke?” “Jeppe Kørner, dav. Og det er fint, jeg var færdig med at spise.” “Godt, godt.” Finn klappede på sit lår, og hundene satte sig straks ved hans fødder. “Alt vel? Hvad er der galt med din hjelm?”

“Mit visir har løsnet sig i venstre side, det er lidt irriterende. Men Louis har ingen reserver. Det går nok.”

“Jeg har en ekstra hjelm på savværket, du kan låne. Bare kør forbi og hent den ved lejlighed.” Finn så sig over skulderen. “Kan jeg lokke dig til at dytte en gang? Jeg skal lige tale med Louis.”
Jeppe åbnede bildøren, drejede nøglen om i tændingen og trykkede gentagne gange på hornet, det signal, sjakket brugte, når de skulle samles. Han hørte savene blive slukket et sted inde i skoven og lukkede bildøren igen. Hundene begyndte at pibe og røre uroligt på sig, og Jeppe så Finns datter dukke op mellem træerne. Camille Sonne var med til at drive savværket og havde desuden udviklet en serie spejlskårne egetallerkner, som efter sigende skaffede firmaet, og øen, international opmærksomhed i designkredse.

Hun havde farens højde og autoritære skikkelse, men der hørte ligheden også op. Hvor han var lys, var hun mørk, hvor han var skarp, var hun blød.

Da hun kom nærmere, kunne hundene ikke styre sig længere og løb hende i møde. Camille ænsede dem ikke.

Jeppe fik til gengæld et intenst blik, som strakte sig over flere sekunder. Læberne skiltes i et lille smil.

“Hej, Jeppe.”

Hun kom hen til ham, så tæt, at han et øjeblik troede, hun havde tænkt sig at kysse ham. I stedet stod hun og betragtede ham ugenert, som om hun vidste noget om ham, han ikke selv gjorde. Hendes duft blandede sig med skovens, jasmin og vådt træ. Det begyndte at snurre i Jeppes håndflader.

“Hej, Camille.”

“Hvordan går det, politimand? Er du faldet til i skoven, eller keder du dig?” Hun blinkede kækt og kaldte hundene til sig uden at afvente Jeppes reaktion, så fortsatte hun ind i skoven med hundene springende om benene.

Finn vendte blikket mod en klynge lærketræer, hvorfra både Andrzej og Louis kom gående med hver sin motorsav i hånden og hjelm under armen.

Finn smilede til Jeppe.

“Måske kan du og Andrzej tage en kop kaffe og få varmen i bilen,
mens jeg taler med Louis ...” Det var formuleret som et spørgsmål, men virkede mere som en ordre.

Jeppe vinkede Andrzej over til bilen og satte sig ind på førersædet, skruede op for varmen og fandt termoflasken frem.

“Kaffepause.” Han rakte en kop til Andrzej, som tog imod med begge hænder. Hans hår var blevet vådt af sved under hjelmen. Jeppe skænkede sig selv en kop og drak, mens han betragtede de andre gennem forruden. De stod et stykke foran dem og talte sammen, Louis med ansigtet vendt i retning af Jeppes bil. Han så presset ud.

Jeppe åbnede diskret sit vindue på klem.

“Det ER dit problem!”

Finns stemme havde fået en skarp kant. Det næste, han sagde, forsvandt i træernes susen. Finn lagde hånden på Louis’ skulder og lænede sig ind til ham. Louis nikkede med øjnene klistret til jorden.

Så klappede Finn ham to gange på skulderen og gik hen til Jeppes bil.

“God arbejdslyst, folkens! De siger, der er sne på vej.”

Finn fortsatte ind i skoven, samme vej som Camille var gået med hundene. Andrzej tømte sin kaffekop og løftede hjelmen op med et spørgende blik til Jeppe.

“Ja, lad os hellere komme i gang igen!” Jeppe steg ud og gik over til Louis, som stadig stod og gloede ned i skovbunden.

“Hvad handlede dét om?”

Louis løftede hovedet i et ryk og lignede en, der havde glemt, han ikke var alene. Så flækkede hans ansigt i et frækt smil.

“Hvad tror du selv? Vi er bagefter. I er for langsomme, og nu begynder savværkerne at brokke sig. Hvis bare I kunne holde mit tempo. Jeg er så hurtig, at jeg burde have en medalje, en guldmønt med mit navn på i et fucking silkebånd om halsen.” Louis tog sig halvhjertet til skridtet og løftede motorsaven op fra skovbunden.

“Nå, lad os få fingeren ud!”

Jeppe så hans splejsede skikkelse forsvinde ind i skoven og tog sit
eget udstyr fra ladet. Saven, hjelmen og spanden med kiler. Den samtale havde ikke handlet om sjakkets resultater. Selv om Louis prøvede at virke ovenpå, havde Jeppe nået at se hans ægte reaktion på samtalen. Han var nervøs.

*

“Vi skal ind i blodrummet.” Kriminaltekniker Clausen låste en dør op og holdt den åben for Anette Werner og Torben Falck. Lyset tændtes automatisk og reflekteredes i stålbordet og de spejlblanke vinylgulve.

“Blodrummet?” Falck så sig skeptisk omkring.

Den kriminaltekniske afdeling, NKC, var for nylig blevet slået sammen med Cybercrime og flyttet til Glostrup i et moderne hovedkvarter, ikke ulig efterforskernes egne nye rammer på Teglholmen. Teknikerne holdt nu til i en firkant af lysegrå mursten bygget omkring en indre gård, som en Minecraft-version af Kampmanns gamle politigård i Indre København. Fladt tag og aflange vinduer gav bygningen et afvisende udtryk, der sagde skrid snarere end velkommen.

“Blodrummet er det undersøgelseslokale, hvor vi analyserer blodspor, Falck. Efter at vi har samlet efterforskningen af fysiske og digitale spor under ét tag, har vi kunnet optimere og effektivisere samarbejdet med IT helt enormt og fået et langt bedre effektflow mellem afdelingerne.” Clausen rankede sig og så helt ung ud i sin sorte T-shirt med påskriften POLITI Kriminalteknik på ryggen. “Vi er sågar begyndt at udvikle en ny analysemetode i samarbejde med Afdelingen for Retskemi, så vi kan aldersbestemme biologiske spor. TraceAge, I har nok hørt om den.”

“Selvfølgelig,” svarede Anette, som ikke anede, hvad han talte om. “Dejligt at høre, I er glade for jeres nye omgivelser. Gid jeg kunne sige det samme.”
Clausens smil trak rynker helt ud til hårgrænsen. “TraceAge er noget af det mest spændende, der er sket i årevis. Snart kan vi forhåbentlig tidsbestemme blodspor og fingeraftryk. Ser I, den biologiske nedbrydning af blod ligner nedbrydningen af for eksempel fødevarer ...”

“Clausen!” Anette så på sit ur. “Kufferten!”

“Javist. Den ligger herovre. Vi har taget de prøver, vi skulle, men tag lige mundbind og handsker på for en god ordens skyld.” Han rullede et stålbord på hjul frem fra hjørnet og fjernede et lag beskyttende plast.

På bordet lå den lysebrune rejsekuffert, nu uden sit grufulde indhold. Clausen klikkede låsene op og åbnede låget, så de ved selvsyn kunne konstatere, at den faktisk var tom. Indvendig var det beige papirbetræk med små blade dækket af rustbrune plamager. En dyb lugt af efterår steg op og bredte sig over bordet.

“For at begynde med det væsentlige, så har vi kun fundet spor af én type blod på kufferten, og den matcher ligets. Der er hverken fingeraftryk eller andre biologiske spor efter så lang tid i jorden.” Clausen pegede. “De pletter, I ser på indersiden, er blod og ligvæske. Selve drabet må have forårsaget voldsom blødning, og en del af det blod er havnet i kufferten. Man holder som bekendt op med at bløde, når hjertet går i stå, men med så stor sårflade vil indersiden af kufferten blive blodig alligevel. Ja, og så er kufferten blevet gravet ned relativt hurtigt efter drabet, mit bud er maksimalt to-tre dage.” “Okay, det understøtter jo indtil videre, hvad Nyboe har sagt.” Anette trak irriteret ud i mundbindet, der kildede under næsen.

“Hvorfor har gerningsmanden overhovedet lagt liget i en læderkuffert?”

“Praktik, vil jeg tro. Et lig er stort og besværligt at håndtere, men delt op og lagt i kufferter bliver det nemmere. Mon ikke vi finder den anden halvdel på tilsvarende vis?” foreslog Clausen.
“Man løber en stor risiko ved at efterlade den i en park midt i byen.” Falck stak tommelfingrene ind under sine seler. “Hvorfor ikke køre den ud på Fælleden eller et andet øde sted?”

“Ja, det generer også mig.” Anette bøjede sig ned over kufferten. Tæt på fornemmede hun en svag duft af kælder oven i skovlugten. “Hvad er de dér striber i bunden?”

“Godt spottet, Werner!” Clausen lød nærmest stolt af hende. “Kufferten har stået på et rillet underlag, måske i forbindelse med transporten til Østre Anlæg. Ligvæskerne, som er sivet ud gennem læderet, har tegnet de brede striber, I kan se.”

Anette rettede sig op igen.

“Kan du sige noget om, hvor den kunne stamme fra?”

“Jeg kan mere end det. Jeg kan fortælle jer, præcis hvor den er købt!” Clausen strålede. Han lukkede låget og pegede på de klistermærker, der prydede kuffertens yderside. “Det er en gammel sag, jeg vil skyde på mellem tres og firs år, og den kunne godt se ud, som om den oprindelig har været brugt som turnékuffert for et teater eller lignende. Der er ikke noget navn i den fra en fabrikant, så jeg ved ikke, hvem der i sin tid har fremstillet den.”

Clausen løftede kufferten forsigtigt op og vendte bunden i vejret på den, så et lille, orange klistermærke kom til syne.

“Men den er i hvert fald blevet solgt i den her butik.”

Anette kneb øjnene sammen og læste højt.

“Olsker Antik. Femogtyve kroner. Det må være nogle år siden!” “Ja, i dag ville du nok skulle sætte et nul eller to bagved.”

“Ved du, hvor det er?”

“Ja da!” Clausen vendte kufferten igen og satte den på stålbordet. “Olsker Antik er et kendt gammelt antikvariat i byen Olsker. Det ligger på Bornholm.”

“På Bornholm?!”

Falck rømmede sig. “Vi må hellere ringe til efterforsknings-enheden derovre.”
“Ja.” Anette tog sin telefon op af lommen og begyndte at lede opkaldslisten. “Eller også “Eller også hvad?”

Hun løftede telefonen op til øret og smilede til Falck.

“Jeg ved lige, hvem der kan tage forbi Olsker og spørge.”

Kapitel 8

“Hvad er det, du vil have mig til at gøre?”

Anette grinede, så det skrattede i mikrofonen. “Slap af, Jeppesen, du skal bare køre forbi butikken, vise dem billedet af kufferten og høre, om de kan huske den!”

Jeppe fandt en cigaretpakke i lommen på sin forede nylonfrakke, som holdt kulden ude og sveden inde, og tændte en. Han prøvede at begrænse sig til fem om dagen, og den, han tændte her ved fyraftenstid, var den bedste. Når han inhalerede, og røgen sved i halsen, ramte han præcis den balance mellem sund skovarbejder og falleret politimand, som fik ham til at føle sig mest som sig selv. På vej op og på vej ned, men allermest på vej væk. Væk fra konformitet og livskrise, væk fra livet som familiefar, væk fra tanken om Sara. Han pustede røg ud i en tyk stråle.

“Du er med på, at jeg har orlov, ikke? Jeg er sikker på, at der sidder nogle udmærkede kolleger i Rønne og venter spændt på, at du ringer for at uddelegere den slags spændende opgaver. Skal jeg google nummeret til dig?”

“Hold nu op! Du ved lige så godt som jeg, at hvis jeg skal have involveret efterforskningsenheden på Bornholm, så skal jeg først gennem de officielle kanaler, og den slags tager tid. Hvis der viser sig at være noget i det, er det selvfølgelig det, jeg gør, men lige nu skal vi bare vide, om de overhovedet kan huske kufferten hos marskandiseren. Det tager dig fem minutter.”
Jeppe lænede sig op ad bilen og så mod trækronerne, der snart ville blive usynlige i eftermiddagens tusmørke. Det var jo ikke ligefrem, fordi han havde andet at tage sig til.

“Fint, jeg kører forbi og spørger.”

“Jeg vidste, jeg kunne regne med dig.” Hun grinede igen, så Jeppe måtte løfte røret væk fra øret. “Sig mig, hvornår er du færdig med at lege skovhugger? Vi mangler dig på Gården.”

Han slukkede cigaretten mod sin hæl, åbnede bildøren og lagde skoddet i askebægeret. Mærkede nakken værke og læggene brænde af dagens arbejde. “Bare send mig billederne og adressen, så kører jeg derhen med det samme. Hils!”

Jeppe startede bilen og trykkede opkaldet ud. I samme øjeblik tikkede en sms fra Esther ind med en middagsinvitation i Bølshavn til aften. Han sendte hende et ja tak og lagde telefonen på sædet ved siden af. Olsker, der kunne han nå hen på tyve minutter. Han trillede ud af skovvejen og gassede op, da han ramte asfalten. Telefonen brummede i takt med, at Anettes billeder tikkede ind, og lyden blev til en rytme, der understøttede de første linjer i en gammel sang.

Whoa, Black Betty Bam-ba-Lam, Whoa, Black Betty Bam-ba-Lam, Black Betty had a child Bam-ba-Lam, The damn thinggone wild Bam-ba-Lam.

Skoven blev til marker, og markerne til byer med lys i hvert tredje eller fjerde hus. En sjælden gang imellem passerede han en anden bil og måtte trække ind til siden, men ellers så han ikke andet liv. Selvom øen var grøn og ikke snedækket, mindede den ham om dengang, han tilbragte to ensomme vinteruger i Ilulissat i Grønland.

Olsker Antik viste sig at være nem at finde. Butikken lå ud til hovedvejen i et hvidmalet træhus, hvis facade var overbroderet med platter og gamle skilte. Fortovet foran huset bugnede af reoler, stole og kurve med gamle sko, legetøj og magasiner. Jeppe parkerede foran butikken og gik forsigtigt gennem den tætpakkede udstilling mod indgangen, som gemte sig under en dartskive og blinkende lyskæder.
Butikken var tom for mennesker, men til gengæld så proppet med ting, at det aktiverede hans klaustrofobi. Fordelt på to etager stod, lå og flød tilsyneladende alt, hvad der var blevet smidt ud og efterladt på øen i de seneste fyrre-halvtreds år. Dukker med blege ansigter og manglende lemmer, glas til enhver tænkelig udskænkning, olielamper med skærme af farvet glas og tøjstativer fulde af mølædte pelse. Det lignede et sted, hvor man kunne ødelægge for tusindvis af kroner med én lidt for ivrig armbevægelse, og mindede Jeppe om de loppemarkeder, hans ekskone i sin tid havde trukket ham med på hver anden weekend. Han havde hadet hvert eneste minut af det. “Kan jeg hjælpe?”

Stemmen lød fra et sted bag en reol med porcelæn og sortplettet sølvtøj i plastikkurve. Jeppe gik rundt om reolen og opdagede en ældre kvinde klædt i lag af grå uld stå bag en skranke.

“Leder du efter noget bestemt, eller kigger du bare?”

Jeppe fandt telefonen frem. “Dav. Jeg leder efter sådan en kuffert her. Den skulle komme fra jeres forretning. Genkender du den?” Damen løftede et par briller, som hang i en guldkæde på brystet, op på næsen og lænede sig frem.

“Sådan en gammeldags rejsekuffert, så skal du ovenpå. Op ad trappen og til højre, der har vi vores taskeafdeling.”

“Øh, jeg er her for at spørge specifikt til kufferten på billedet. Den har et prismærke på fra jeres butik, så den må næsten komme herfra.”

Hun lænede sig frem mod telefonen igen og missede med øjnene. Så rettede hun sig op og råbte:

“Aage! Aage, kom lige!”

En ældre herre med stort, gråt skæg kom humpende ind fra baglokalet. Han nikkede til Jeppe og satte sig på en stol ved væggen. “Det er knæet. Det går altid i baglås, når det er vandkoldt.” “Kold tåge og blæst på samme tid,” forklarede konen. “Sådan er det tit lige inden den første sne. Selvom noget siger mig, at vi har
haft vores sidste rigtige vinter her i landet. Nu er det bare regnvejr fra november til marts. Må jeg?” Hun rakte hånden frem mod telefonen, og Jeppe gav hende den, så hun kunne vise billedet til sin mand.

Hans ansigt krøllede ind mod skærmen og bredte sig så ud i et smil.

“Ja da, det er en af de turnékufferter, vi købte, da Det Kongelige Teater holdt udsalg i København. Jeg tror, der var fire i alt. Kan du ikke huske det, skat?”

“Herregud, det må være tredive år siden.” Hun vendte sig mod Jeppe. “Hvad er du interesseret i dem for?”

“Så den er altså fra København? Kan I huske, præcis hvornår I købte dem?” Jeppe fandt det klogest at besvare hendes spørgsmål med et nyt.

Parret så på hinanden, Aage kløede sig i skægget.

“Njah, men vi har haft forretningen siden 1988, og det må have været lige deromkring.”

“Og der var fire af dem? Kan I huske, hvem der købte dem?” Aage nikkede.

“Jeg mener, de blev solgt parvis, men lige til hvem ...”

“Købte Jacob Wulff ikke to af dem?” brød konen ind.

“Nej, det var de stofbeklædte fra Rønne Teater.” Aage så på Jeppe med en rynke over næsen. “Er det vigtigt?”

“Det er det faktisk. Meget vigtigt endda.”

“Hmm, tilbage i firserne og starthalvfemserne havde vi ikke kasseapparat endnu, det var først, da skattefar insisterede, at vi købte et. Indtil da førte vi håndskrevne salgsbøger, og dem har vi stadig et sted.”

Han så spørgende på sin kone, som foldede armene over brystet og skulede til ham hen over brilleglassene. “Årh, lad nu vær’, skat, vi har jo alligevel ikke andet end tid her om vinteren. Jeg kan da godt se efter, når den unge mand nu spørger så pænt. Det er sjovere end at løse krydsord.”
“Tusind tak, det er virkelig til stor hjælp, hvis du vil undersøge det. Jeg kan fanges på det her nummer!” Jeppe kradsede sit telefonnummer ned på en blok, der lå på disken. “Og ellers bor jeg i huset ved siden af Orla Klostermann oppe i Allinge-Sandvig, ham kender de fleste vist.”

“Orla Klostermann, javist, han er oprindelig fra Pedersker. Og du ved, hvad de siger ...” Aage strøg sig over skægget og undertrykte et grin. “Der findes tre slags mennesker på Bornholm: de gode, de onde og så dem fra Pedersker, ha!”

Jeppe kunne høre ham klukke hele vejen ud til bilen.

*

Esther gik hen over klipperne langs kysten uden at tænke over, hvor hun satte fødderne. Som et barn, der lader instinktet råde og kroppen tage over. Bløde puder af mos i sartgrøn og skrigende gul tog imod hendes fødder, når hun trådte over små indsøer og bunker af dyrelort.

I vandkanten var granitstenene blanke smaragder, og mod land betragtede vinterpelset højlandskvæg hende dovent fra lyng og græs. Når hun kiggede langs kysten, voksede forvredne løvtræer helt ud til de bratte klipper, og hun følte sig hensat til en øde ø i troperne. Vildt, råt og ensomt, det skræmte hende lidt.

Et sent fugletræk fløj lavt over havet. Esther standsede og var et kort øjeblik lige så befriende lillebitte, som når hun stod under stjernerne på en skyfri nat. Men så var fuglene borte, øjeblikket forbi, og sorgen bølgede ind over hende igen. Gregers.

Hun fandt en sti, der førte gennem et indhegnet område med græssende får, og lod tankerne vandre til den bog, hun var her for at skrive. Det havde ikke som sådan været planen at læse Margrethe Dybris’ breve, men hvad var hun på den anden side kommet for, hvis ikke at lære antropologen bedre at kende?
Mens Esther debatterede med sig selv, krøb mørket ind over Bøls-havn, langsomt og undskyldende, som om november godt var klar over, at det var urimeligt med så korte dage. Omridset af de gule græstuer, klipperne og de fritstående løvtræer udviskedes, og Esther kom i tanke om, at her intet kunstigt lys var. Klokken var kun kvart over tre om eftermiddagen, men om lidt ville stien under hendes fødder forvandle sig til ankelbrækkende benspænd. Nok bedst at begive sig hjemad.

Elun søgte op mod hovedvejen og udstødte et lettelsens suk, da hun igen havde asfalt under fødderne. De sidste par kilometer tilbage til bykernen gik hun i højt tempo, så hjertet bankede bag ribbenene, og svedperler formede sig på hendes overlæbe. Hun mødte ingen på vejen og blev heller ikke passeret af en eneste bil. Bornholm om vinteren var virkelig antitesen til sommerens græshoppesværme af turister.

Hundrede meter fra huset opdagede hun bilen, der holdt parkeret ude foran. Først troede hun, at det var Ida, der endelig var kommet hjem, men da hun kom tættere på, gik det op for hende, at det var en helt anden bil. Den her var ældre og, så vidt hun kunne se, grå og ikke blå som Idas.

Nogen var kommet på besøg. Alligevel var huset mørkt.

Esther satte farten ned, men hjertet løb ufortrødent videre i hendes bryst.

“Hallo, er her nogen?”

Hendes stemme lød spinkel og usikker, hun hostede demonstrativt og åbnede havelågen.

Ingen reaktion.

Hun gik to skridt og standsede så brat. Kunne se skyggerne flytte på sig i baghaven og hørte skridt.

“Hvem dér?!”

En skikkelse brød frem fra mørket og kom imod hende. Esther stod naglet til stedet.
“Hej.” En mandestemme, lys og hæs, ikke en, hun kendte. “Jeg var ikke klar over, at der var nogen hjemme.”

En lille mand omkring de fyrre, klædt i arbejdstøj, trådte ud i lyset.

“Jeg skulle bare hente noget, Nikolaj har lånt af mig.”

“Hvem er du?” Esther prøvede at trække vejret roligt.

“Hvem er du7.” Han smilede pludselig og afslørede en mangelfuld tandhygiejne. “Jeg hedder Louis og er ven med Nikolaj, som bor her, men dig har jeg da aldrig set før.”

“Jeg hedder Esther de Laurenti og er her, fordi jeg er ved at skrive en bog om Nikolajs mor. Hans storesøster, Ida, inviterede mig.”

“En bog, nå nå ...” Han nikkede anerkendende. “Du kunne vel ikke lukke mig ind i huset? Jeg skal bare hente noget værktøj, Nikolaj har lånt, som jeg står og skal bruge.”

Esther tøvede. Alene i et fremmed hus med en fremmed mand på en ø midt i ingenting.

“Jeg tror hellere, du må komme tilbage en anden dag, når Ida er her. Det er jo ikke mit hus ...”

Han lagde hovedet på skrå.

“Jeg skal bare lige ind at hente noget, det tager kun to minutter ...”

Esther tog en dyb indånding og talte helt nede fra hælene. “Desværre! Men jeg kan give dig Idas nummer, så kan du ringe til hende og aftale nærmere.”

Louis så på hende uden at svare. Tavsheden mellem dem voksede og blev til usagte trusler i Esthers hoved. Lige da hun skulle til at gentage sig selv, bare for at udfylde tomrummet, stak han hænderne i lommerne, vendte rundt og gik mod sin bil. Et halvt minut senere var han ude af syne.

Esther blev stående på havegangen, med ét nervøs for at lukke sig ind i huset. Vinden kravlede op ad hendes ankler, ind under buksebenene og sendte en kuldegysning op langs rygraden til de korte hår
i nakken. Hun samlede frakken omkring sig og prøvede at se ind, men skumringen var blevet natsort og huset mørkt. Det lå som forladt og tilbød ingen beskyttelse.

Et sæt forlygter fejede hen over hende fra toppen af bakken. Hun genkendte Idas blå folkevogn og lod lettelsen skylle gennem sig.

Ida parkerede, slukkede bilen og trådte ud.

“Esther, hvad står du herude for?”

“Jeg er lige kommet tilbage fra en gåtur. Du har været væk længe ...”

Ida tog to indkøbsposer fra passagersædet og kom hende i møde. Hun lignede en, der havde haft en lang dag.

“Jeg har købt ind, så vi har til nogle dage.” Hun fandt en nøgle frem og åbnede hoveddøren. “Men jeg kan stadig ikke få fat i min bror. Hans arbejdsplads ved ikke, hvor han er. Jeg endte med at køre ind til politistationen i Rønne for at melde ham savnet.”

Hun tændte lyset og gik ind. Esther fulgte efter.

I køkkenet satte Ida indkøbsposerne fra sig og dumpede ned på en stol. Hun havde en vandret rynke i panden.

“Jeg trænger til et glas vin.”

“Nu skal jeg.” Esther fandt glas og flaske frem og skænkede til dem begge to. “Hvad sagde politiet?”

“Det er lige det! De sagde ...” Ida holdt inde for at drikke en tår vin og sukkede udmattet. “De ville ikke tage imod anmeldelsen. Sagde, at de kendte min bror, og at jeg bare skulle slappe af og vente. Han ville sikkert snart dukke op.”

“Er du okay med det?”

“De sagde, at jeg skulle ringe, hvis noget tydede på, at han var i problemer.” Ida stillede glasset fra sig og gned sit ansigt, så kinderne blussede. “De mente, at han højst sandsynligt ville komme hjem igen snart.”

“Tror du, de har ret?” spurgte Esther forsigtigt.

“Jeg ved det ikke. Jeg kommer så sjældent til Bornholm, og Niko-
laj og jeg har ikke været tætte i mange år, så jeg ved ikke, hvad han går og laver. Mit besøg blev aftalt helt tilbage før sommerferien, men jeg har mindet ham om det i flere sms’er. Og jeg er sikker på, han ville prioritere at være sammen med mig, selvom der dukkede noget andet op.“ Ida rystede på hovedet for sig selv.

“En af hans venner var forbi, lige inden du kom tilbage. Louis?” Ida kneb øjnene sammen.

“Louis Kofoed, ham har jeg mødt. Det er ham, der skover træer på øen. Han er lidt yngre end min bror, men de har vist nogle fælles projekter fra tid til anden. Jeg har ikke fidus til ham, må jeg tilstå.” “Han ville ind i huset. Sagde, Nikolaj havde lånt noget værktøj, som han ville have tilbage, og bad mig om at lukke ham ind. Det gjorde jeg selvfølgelig ikke. Jeg skulle have spurgt, om han vidste, hvor Nikolaj er, men det glemte jeg.”

“Hvad nu, hvis min bror er i vanskeligheder, hvad pokker skal jeg stille op?”

Esther lagde hånden på Idas.

“Jeg kender en, der måske kan hjælpe.”
Min savnede Argy!

Vil du tro det, jeg er blevet tilbudt et professorat på Berkeley! En seksogtrediveårig kvinde på tidsubestemt orlov bliver tilbudt en stilling, de fleste antropologer ville give deres højre arm for. Elias fortæller, at instituttet er på den anden ende, og jeg er ved at revne af stolthed. Og skadefryd!

Det er selvfølgelig prisen, der har ført til tilbuddet. Den slags hæder fra den navnkundige American Anthropological Association, som jeg fik for min bog, tilfalder de færreste europæere. Trods mit bornholmske eksil har jeg formået at gøre mig internationalt bemærket. Ikke at det er noget, der gør indtryk på de lokale, men jeg ranker alligevel ryggen på lærerværelset.

Elias er stolt af mig og spørger, hvornår jeg skal af sted. Jeg går og tager mig sammen til at fortælle ham, at jeg ikke tager imod tilbuddet.

Jeg har tænkt meget over det. Nej, det er en underdrivelse. Du kender mig, jeg har ligget søvnløs, siden brevet kom i marts. Sikke en fødselsdagsgave! På mange måder en livsambition, som jeg ikke havde regnet med at indfri før om mange år. Og det er netop det, der er problemet.

Timingen passer ikke, børnene er for små. Jeg håber ikke, du synes, jeg pylrer, men jeg nænner ikke at rykke deres liv op med rode igen, så kort tid efter at vi er flyttet herover. Og så til et helt andet land med fremmede skikke og et andet sprog.
Ida går i anden klasse og har fået legekammerater, hun er glad for. Nikolaj er kun fire og vågner stadig om natten, fordi han er mørkeræd.

Jeg kan ganske enkelt ikke få mig selv til det. Jeg er nødt til at satse på, at tilbuddet kommer igen, når de er blevet større. Alternativt må jeg gå tiggergang ved instituttet i København igen om nogle år og se, om jeg kan få noget undervisning totre dage om ugen, så jeg kan dele min tid mellem øen og byen. Børnene og karrieren.

Så jeg siger nej til Berkeley, men åh, hvor det fylder i mine tanker!

Noget andet, der fylder - og nu må du have endnu mere tålmodighed med mig — er genboen. Finn Sonne. Det er ikke kærlighed, bare rolig, dertil er han mig for enstrenget, en forretningsmand med brede skuldre og smalle tanker. Går i kirke om søndagen og har orden i bøgerne. Ikke desto mindre er tiltrækningen lige så kraftig, som den er gensidig. Og upraktisk. Han er gift og bor med kone og barn lige overfor, og man skal som bekendt ikke forrette, hvor man fouragerer. Det bliver noget rod. Men udvalget på en lille ø er ikke som i København, og man har vel behov. Finn er flot og stærk, og jeg, der altid har forelsket mig i poesi og intellekt, finder det overraskende forfriskende med en mandemand. Det er jo blot for sjov.

Jeg skal bare sørge for, det ikke går ud over børnene.

Havde du og Jørgen et godt nytår? Og hvordan går det med mine uvorne nevøer? Giv dem et klem fra mig og sig, jeg skylder dem en julegave.

Kærligst

Margy
Anette bed en mundfuld varm pepperoni af sin La Mafia-pizza og så tråde af smeltet ost dingle som hængebroer fra munden ud til brødtrekanten i hendes hånd. Mens hun tyggede, gik det op for hende, at hun ikke havde spist ordentlig aftensmad, siden Svend og Gudrun tog til Kerteminde for tre dage siden. Til hverdag var det altid ham, der lavede mad, og hun drillede ham tit med, at det var gennem tomatsovs og gryderetter, han viste sin kærlighed. Tanken plantede et akut stik af savn. Hun var ikke vant til at undvære sin familie i flere dage ad gangen, og følelsen gnavede i hende som et par nye sko. Ikke kun ubehageligt, men uvant.

Hun smed skorpen på sin tallerken og skubbede både den og tanken om familien væk. Lige nu, hvor hun for første gang skulle lede en drabssag alene, måtte hun bare beslutte, at det var en lettelse at være alene hjemme.

Hun løftede blikket og nikkede til Saidani og Falck. De havde ikke været svære at overtale til at afholde dagens debriefing på det lokale pizzeria.

“Mens I spiser færdig, kan jeg jo opdatere jer på kufferten,” begyndte hun og tørrede tomat af læberne med en tynd papirserviet. “Kørner spurgte i marskandiseren på Bornholm, og kufferten ER købt der for omkring tredive år siden.”

Det var ikke helt efter bogen at involvere en kollega på orlov, men Anette havde ikke tænkt sig at retfærdiggøre sine metoder.
“De har haft fire af den type turnékufferter, og ejerne prøver nu at finde ud af, præcis hvornår de blev solgt, og til hvem. Men der er altså en forbindelse til Bornholm.”

“Den behøver ikke at betyde noget,” protesterede Falck. “Min kone og jeg er på Bornholm hver sommer, og hvad vi ikke slæber hjem af skidt fra alle øens antikbutikker og loppemarkeder. Kufferten kan være blevet købt og solgt ti gange, siden den var på Bornholm.”

“Derfor er det stadig relevant at undersøge, om Bo Tjørnelund, eller nogen han kender, har sin gang derovre. Hans arbejdsgiver for eksempel. Hvis Bo rent faktisk har svindlet et større beløb ud af firmaet, kunne man måske godt forestille sig ...”

“At de har savet ham ihjel? Nej!” Saidani hævede stemmen. “Det hænger simpelthen ikke sammen med den drabsmetode. Ville en tømrermester save sin bogholder midtover, fordi han havde taget af kassen?”

“Slap af, Saidani.”

Anette så sig over skulderen. Saidani havde generelt et iltert temperament, men Anette kunne ikke undgå at tænke på, om grunden til, at hun hidsede sig op, var, at Anette havde involveret Jeppe i efterforskningen?

Saidani drak af sin kildevand og skruede låget omhyggeligt på igen. Der blev stille om pizzeriaets lille plastikbord, bortset fra Falck, der højlydt tyggede sig igennem en calzone.

“Tror I, han var ved bevidsthed, da ...” Saidani brød prøvende tavsheden. Hun lød, som om hun var faldet ned igen.

“Lad os håbe, han har været langt væk og ikke anet, hvad der skete,” sagde Anette, men følte sig ikke overbevist.

“Hvad får i det hele taget et menneske til at save et andet menneske over?” Saidani lagde hovedet på skrå for at vise, at spørgsmålet var retorisk. “Kunne det være en idé at bede Mosbæk forholde sig til
drabsmetoden? Den kan måske være med til at tegne en profil af gerningsmanden.”

“Du har ret, jeg tager fat i ham.” Anette skrev en note i sin kalender om at ringe til politipsykologen. “Falck, var det bare mig, eller havde Bo Tjørnelunds forældre påfaldende travlt med at overbevise os om, at han aldrig har været ude i noget snavs?”

“Hmm, måske?” Falck tog en bid til, mens han overvejede spørgsmålet.

“Var de ikke urolige for ham?” spurgte Saidani og skubbede ubevidst til Falcks tallerken, som om hun ville distancere sig fra sma-skelydene.

“Jo, måske. Men de opførte sig underligt.”

“Måske fordi de ved, han sidder på en strand i Mexico og drikker mojitos for firmaets penge?” Saidanis læber krøllede i et hurtigt smil. “Men ikke nødvendigvis det firma, I tænker på. Jeg gravede lidt i begge savnedes baggrund i dag. Bo arbejdede ikke kun for Gipseksperten. To dage om ugen førte han bøger for firmaet Food King, som driver en række fastfood-restauranter og butikker med bland-selv-slik i Storkøbenhavn.”

“Bland-selv-slik?” Anette måbede. “Er det ikke ...?”

“Netop. Ifølge Organiseret Kriminalitet er det en klassisk front for hvidvask af narkopenge. Dermed ikke sagt, at det her firma gør det, men det er da en mulighed. Men så er vi tilbage ved bandeopgøret!” Saidani løftede skuldrene opgivende og lod dem falde igen.

“Og den vinkel tror ingen af os på.” Anette skænkede sodavand op, tømte glasset og bøvsede diskret. “Fik kriminalteknikerne samlet DNA-materiale fra Bo Tjørnelunds lejlighed?”

“Ja, og forældrene hjalp med kontakt til skoletandplejen. Clausen giver besked, når han har sammenholdt med liget.” Saidani rykkede sin stol yderligere væk fra Falck, som i samme øjeblik tabte en klat ost ned i skødet uden selv at opdage det. “Jeg har fundet billeder
af både ham og den anden savnede, Jan Søgård, på Facebook og lagt dem ind i rapporten.”

Anettes telefon ringede fra frakken på stoleryggen, og hun bøjede sig ned efter den. Nummeret på skærmen var politigårdens.

“Werner.”

“Godaften, vagthavende her. Jeg håber ikke, du har sendt dit hold hjem endnu. Vi skal have jer en tur ind til Kastellet. De har fundet en kuffert til.”

Kapitel 9

Jeppe samlede bestikket på højre side af tallerkenen og prøvede at afkode den subtile anspændthed, der hvilede over selskabet. I princippet var alt hyggeligt og godt i det hvidmalede bindingsværkshus i Bølshavn, Ida Dybris var en opmærksom værtinde, bordet lyst op af stearinlys, maden dejlig og Esther tydeligt glad for at se ham. Alligevel sad han under hele måltidet med fornemmelsen af en dissonans i partituret.

Først da Ida bar ud i køkkenet, gik der hul på bylden. Esther bøjede sig frem mod ham og hviskede.

“Idas bror er væk, og politiet vil ikke hjælpe. Hun vil ikke have, jeg siger noget til dig, for hun vil ikke belemre dig, men altså ... hvad skal hun gøre for at finde ham?”

“Øh...”

Ida kom tilbage i spisestuen med desserttallerkner, men gik i stå lige inden for døren, bremset af stilheden ved bordet.

“Har du sagt noget?”

“Der kan jo være sket ham noget. Jeppe har ikke noget imod, at vi beder om råd.” Esther så indtrængende på ham. “Vel, Jeppe?”

Man kan tage politimanden ud af samfundet, men man får aldrig samfundet til at se manden som andet end politi, tænkte han og tog en tår vand.

“Måske skulle du sætte dig ned, Ida, og fortælle mig, hvad der er
galt. Så må vi se, om jeg kan hjælpe. Hvornår talte du med ham sidst?”

Ida stillede desserttallerknerne på bordet og satte sig.

“Den 10. august. Jeg har skrevet enkelte gange efterfølgende, men da har han ikke svaret.”

Jeppe regnede efter i hovedet og rynkede brynene.

“Tre måneder. Hvorfor vil politiet ikke hjælpe?”

“Nikolaj har åbenbart været gået under jorden før - ja, det kaldte de det på politistationen. For fire år siden, før vores mor døde. Jeg har aldrig hørt om det før nu, hun fortalte mig ingenting, men han var væk i næsten tre måneder. Politiet siger, at vi skal vente og se, om han ikke også dukker op af sig selv denne gang.”

“Men hvad skete der dengang?” spurgte Jeppe. “Havde han ikke givet nogen besked?”

Ida strøg begge hænder langsomt hen over håret, som om hun på den måde kunne glatte både rynker og bekymringer væk.

“Jeg har jo som sagt ikke talt med ham selv om det, men den generelle teori er vist, at han stjal Julens Glæde fra Hutten og rejste til de varme lande med pengene.”

“Julens glæde?”

“Ja, undskyld.” Ida grinede forlegent. “Kender du Hut-li-hut i Allinge? Værtshuset?”

Jeppe nikkede. Hut Li Hut - Hutten blandt de lokale - var en af øens få helårsåbne beværtninger, hvor de seriøse drankere holdt til. Han havde selv begivet sig derned en aften, men var straks blevet klar over, at det ikke var der, han skulle finde sin nye bekendtskabskreds, medmindre planen var at bruge vinteren på at drikke sig halvt ihjel.

“Hutten har,” fortsatte Ida, “en slags sparebøsse til fyrre af deres stamgæster. Hver uge hele året lægger de mindst hundrede kroner i bøssen, og en aften i starten af december slagter de sparegrisen og holder stor fest for alle pengene. Julens Glæde kaldes ordningen. Men
for fire år siden blev den altså stjålet, og samtidig forsvandt min bror. Der var næsten tre hundrede tusind kroner i den.”

“Tre hundrede tusind?!” Esther sad med åben mund.

“Det var noget af en sum,” medgav Jeppe. “Men Nikolaj kom jo hjem igen. Hvordan ...”

“Hans egen udlægning var, ifølge politiet, at han havde taget en tjans på et containerskib og været på langtur i Østen. Hutten droppede sagen, og politiet rejste aldrig sigtelse. Jeg ved ikke, om han tog en snak med Hutten og stamgæsterne, men de ordnede det i hvert fald selv.” Ida samlede krummer op fra bordet med pegefingeren og blev tavs.

Jeppe så ned. Det krævede ikke den store fantasi at forestille sig, hvordan den sag var blevet ordnet. Med et lag tæsk.

Hun sukkede.

“Jeg tror ikke på, at Nikolaj havde noget med det at gøre, men nu er han altså væk igen.”

“Og du ved ikke, om han er kommet noget til eller er forsvundet frivilligt?” Jeppe kendte den slags familiehistorier alt for godt. Det sorte får, som ryger ind og ud af kriminalitet, og den uforstående familie, som prøver at hjælpe fra sidelinjen. Det gik aldrig godt.

“Har du tænkt på, at din bror måske ikke vil findes? Heller ikke af dig?”

Ida sad længe og så ned i bordet. Esther lagde en hånd over hendes og gav den et klem.

“Jeg er bange for, at han er kommet noget alvorligt til. Min bror er måske nok ... hvad hedder sådan noget ... lidt af en fidusmager, men han har et stort og godt hjerte.”

Jeppe nikkede. Ida havde lige beskrevet prototypen på den slags kriminelle, politiet oftest fiskede op af Københavns Havn med noget tungt om fødderne.

“Hvad kan jeg gøre?” Han fortrød ordene, i det sekund de var
ude. Men Esther kiggede taknemmeligt på ham, og Jeppe vidste, det var for sent at trække sin assistance tilbage.

“Har din bror et arbejde?”

Ida tørrede kinderne med bagsiden af hænderne og nikkede.

“Han gik til hånde på Hedegaarden. Jeg kørte derud i dag, men chefen var der ikke, og de andre ansatte havde intet hørt om Nikolaj.”

“Venner? Omgangskreds? Har han en kæreste?”

“Jeg ved kun, at han stadig ses med Marco Sonne og Louis Kofoed. Andet ved jeg ikke.”

Jeppe spidsede ører.

“Louis kender jeg, ham kan jeg nemt spørge. Og Marco Sonne, siger du? Er han i familie med Linn Sonne?”

“Det er hans søn, Camilles storebror.”

“Okay. Hør her, jeg kan ikke love noget, og det er også begrænset, hvad jeg overhovedet må gøre som privatperson, men jeg skal nok spørge lidt rundt efter Nikolaj de næste par dage. Når det er sagt, har det lokale politi højst sandsynligt ret i, at din bror er forsvundet af egen fri vilje og dukker op igen, når han er klar til det.”

Jeppe rejste sig, med ét tung i både krop og sjæl. Det, man flygter fra, bærer man selv med sig. Lige når man tror, man kan være i fred, finder kaosset vej frem og skubber en ud på det dybe igen.

“Jeg må hellere sige tak for mad og trille nordpå. Det er blevet sent, og jeg har lovet min nabo at kigge forbi. Jeg ringer i morgen, hvis jeg finder ud af noget om din bror.”

*

Det gamle voldanlæg fra middelalderen løber stadig rundt om Københavns centrum som en stjerneformet krans af vand. Hvis man kigger på et kort over Indre By, ser man tydeligt, hvordan søen i Ørstedsparken og Østre Anlæg, ja, selv søen i Tivoli, er levn fra den
gamle voldgrav. Kastellet står som en af de mest markante rester af voldene. Et perfekt femstjernet citadel, spændt ud mellem bastioner og raveliner og fortsat i brug som kaserne for det danske forsvar. Kun fem hundrede meter i fugleflugtslinje fra findestedet i Østre Anlæg.

Kufferten lå i vandkanten under et væltet træ i nærheden af broen Ved Kongeporten. Efterårets våde vejr havde gjort jorden i voldene svampet og blød, og det resulterede i skred og sammenfald. Den gemte kuffert var blevet skyllet ned i den sø, københavnske børn i frostperioder skøjtede på under navnet vaniljeisen, og ved mørkets frembrud fundet af en af politiets hundepatruljer.

Anette famlede sig ned ad den smattede skråning. Den gamle træmølle stod stille øverst på volden og løftede sine vinger som fordømmende pegefingre mod aftenhimlen. Hun kastede et blik på den og sendte en tanke til de tre bordercollies, som ventede på hende i parcelhuset hjemme i Greve. I det mindste havde de hinanden.

Nede i vandkanten stod et hold blåklædte kriminalteknikere med kraftige arbejdslamper og opmærksomheden vendt mod en stor læderkuffert, som til forveksling lignede den, Anette lige havde stået bøjet over på NKC. Retsmediciner Nyboe sad på hug ved den åbne kuffert, hans lange skikkelse bøjet ind over indholdet.

“Godaften, Nyboe. Er det, hvad jeg tror, det er?”

“Ja.” Han svarede uden at se op. “Det tør jeg godt sige allerede nu. Den anden halvdel af liget fra Østre Anlæg, højre side af samme krop i tilsvarende grad af forrådnelse.”

Anette vendte sig om mod Torben Falck, som stod bag hende på skråningen. “Falck, tjek, hvor gerningsmanden har kunnet parkere, og sæt et hold betjente i gang med en dør-til-dør langs Kastellet! Bed dem spørge folk specifikt til aktivitet om natten, folk med rejsekufferter og parkerede blå varevogne. Og skaf al den overvågning, du kan finde. Det er et ambassadekvarter, der må være kameraer overalt!”

“Overvågning?” Falck tog et forsigtigt skridt og gled i mudderet,
så han måtte vifte med armene for ikke at falde. “Er det ikke spildte kræfter at sidde og glo video igennem fra alle gader omkring Kastellet og Østre Anlæg, når vi ikke kan indsnævre tidsrammen mere end til august og september måned?”

Anette løftede brynene og fastholdt øjenkontakten.

Falck blev stående et øjeblik og krabbede sig så langsomt op til stien og ud mod vejen uden for anlægget. Anette ventede, til han var ude af syne, med at udstøde et tungt suk. Danske hierarkier var lige så flade som landets topografi. Det kunne godt være anstrengende at være chef, når alle syntes, de havde lige meget ret til at bestemme.

Hun gik tilbage til Nyboe og satte sig på hug i vandkanten. Han var ved at tage prøver af liget med små, hvide stave, som han gned hen over den brunlilla hud og lagde i mærkede bevisposer. Fingrene arbejdede hurtigt og nemt, som de gør det hos folk, der har udført et håndværk så længe, at det ikke længere kræver tankevirksomhed.

“Har du hørt om Caligula?” Nyboe spurgte uden at bryde hændernes rytme.

“Er det en eller anden ny metode, I bruger?”

Han sendte hende et blik.

“Caligula var romersk kejser. Hans foretrukne torturmetode var savning. Han lod sine ofre hænge på hovedet, så de var længere om at besvime, og savede dem så over på langs, oppefra og nedefter.”

Anette så det for sig og mærkede skuldrene sitre i en kuldegysning.

“Det siges, at savning også var en almindelig henrettelsesmetode i middelalderens Europa,” fortsatte Nyboe, “men jeg har ærlig talt svært ved at tro på det. Så barbarisk er der ikke noget samfund, der er.”

“Men ...” Anette pegede på den halve krop i kufferten, “så barbarisk er der jo tydeligvis en, der er. Har vi med en eller anden middelalderkult at gøre, Nyboe? Er det dét, du prøver at sige?”
Nyboe forseglede endnu en papirpose og rystede på hovedet. “Jeg har ikke fantasi til at forestille mig, hvad der ligger bag sådan et drab. Ham den savnede, I har kig på ... ”

“Bo Tjørnelund.”

“Ville et rituelt drab passe på hans profil?”

Anette stønnede. “Jeg har svært ved at se det for mig. Så du i øvrigt de billeder af ham, Saidani lagde op?”

“Jeg tjekker lige.”

Nyboe rejste sig og tog sin mobiltelefon frem. Han tastede langsomt og koncentreret som en, der ikke følte sig helt hjemmevant med moderne teknologi.

“Ja, her er han. Bo Winther Tjørnelund.”

“Må jeg se?” Anette stillede sig ind til Nyboe og fulgte med på skærmen. Fotos af en yngre mand til familiefødselsdag med et papirflag i hånden, i stramtsiddende lycra på en racercykel og i badebukser på en strand, et portræt med soldaterbaret på sned.

“Hov, hvad har vi dér?” Nyboe bladrede tilbage til strandbilledet. “Han har en tatovering på højre skulder. Se!”

Anette lænede sig tættere på skærmen og nåede at fange et glimt af et yin og yang-tegn i sort blæk, inden Nyboe stak telefonen i lommen og satte sig på hug igen. Han rettede en lygte mod ligets skulderparti og nærstuderede det med næsen faretruende tæt på den opsvulmede hud.

“Ser du noget, Nyboe?”

“Giv mig lige et øjeblik!” Nyboe fortsatte med at granske ligets skulder, indimellem brummede han for sig selv. Efter et minut slukkede han lygten.

“Ingen tatovering. Jeg skal ikke kunne sige, hvem vores stakkels Caligula-offer er, men han er med sikkerhed ikke Bo Tjørnelund.”

*
Esther lukkede døren til gæsteværelset og drejede efter et øjebliks betænkningstid nøglen om i låsen. Om det var Idas bekymring over sin forsvundne bror eller Louis Kofoeds aparte visit, stod hende ikke klart, men hun følte sig urolig.

Efter desserten havde hun insisteret på at rydde af og klare køkkenet, og Ida havde taknemmeligt lagt armen om hende og var gået i seng. Normalt hyggede Esther sig med at vaske op efter en god middag, men da hun stod ved vasken foran køkkenvinduet, sneg en kvælende fornemmelse sig ind på hende. Som om det manglende lys forhindrede hende i at trække vejret helt i bund.

Hun droppede planen om at sætte sig ind til skrivebordet og bryggede i stedet en kop te og tog brevene med op på værelset.

Vinden peb ind ad sprækkerne i det gamle hus, og trappetrinnene klagede ildevarslende, når hun trådte på dem. Hun måtte famle sig frem og fortrød, at hun ikke bare havde ladet lyset brænde i gangen. Det var blæst op, og træerne i haven susede og gav høje smæld fra sig i ny og næ.

En skikkelse kom imod hende.

Esther hørte sit eget åndedræt blive hurtigere.

“Ida?”

Intet svar.

Esther så konturerne af et menneske lige foran sig og indså, at det var Louis, der var kommet tilbage. For at stjæle, måske endda slå ihjel? Nu hvor hun havde set ham, ville hun ikke overleve.

Esther løftede en arm i nødværge og så skyggen gøre det samme.

I det øjeblik kom hun i tanke om spejlet på gangens endevæg. Det hang lige uden for hendes værelse. Hun havde redt sit hår foran det, da hun stod op i morges.

Esther pustede lettet ud og gik to skridt frem mod sit skræmte spejlbillede.

“Gamle fjols!”

Hun skyndte sig ind på værelset og lukkede døren. Først da hun
sad i sin seng med gardinerne trukket for og alle lamper tændt, følte hun sig tryg. Hun lod teen stå og trække på natbordet, lagde et brev i skødet og læste.
Kære ven, min egen E

Det er sjovt, hvordan ungdomsoprøret rammer Bornholm med års forsinkelse og surrealistisk mangel på forbindelse til det politiske udgangspunkt. Eleverne her gør ikke så meget oprør mod et forstokket undervisningssystem, som hygger sig med den nye musik og begrebet fri sex. Rektor Bjørn Henriksen leder skolens 150 elever med kærlig opmærksomhed og fast hånd, og der er ikke så meget at være utilfreds med. Vi har kun haft én strejke forrige år, hvor eleverne forlod skolen i to timer - den ene brugte de til at gå rundt på Store Torv og protestere og den anden til at drikke øl i Hintzes Gård — og så vendte de ellers tilbage til undervisningen med jjogede grin. Det er nuttet og meget lidt dramatisk.

Drama har vi ellers haft nok af her i weekenden! Fredag fandt Ida en due, da hun stod af bussen fra skole. Den baskede forvildet rundt på vejbanen, men kunne ikke lette og var tydeligvis såret. Hun bar den hjem viklet ind i sin jakke, så den ikke kom yderligere til skade. Af en elleveårig at være er hun bemærkelsesværdigt empatisk.

Vi installerede den i tørrekælderen med vand og mad. Ida gravede grene og tørre blade fri af sneen og bar dem ind til fuglen, så den kunne føle sig hjemme. Jeg tror, den var blevet ramt af en bil og havde brækket et eller andet vitalt. Det nådigste ville nok have været at vride halsen om på den. Men Ida ville
aldrig tilgive mig, hun var helt opsat på at helbrede kræet, så den kunne komme ud at flyve igen.

Næste morgen løb hun over til Finn og hentede ham, så han kunne tilse duen. Min genbo er en søjle af kristen næstegodhed om dagen og en hyppig gæst i min dobbeltseng om natten. Jeg har allerede underholdt dig med ham, og der er ikke så meget andet at tilføje, end at vi alle nyder hans selskab. Det er dejligt at have en mand i huset, især fordi han går hjem til sig selv igen.

Og lad nu være med at spørge mig, om jeg ikke savner noget! Selvfølgelig gør jeg det, jeg længes og er ensom ligesom alle andre mennesker. Jeg tror bare stadig ikke på, at løsningen på det problem kan findes i det (såkaldt) monogame ægteskab. Og jeg ser ikke mange eksempler, der overbeviser mig om det modsatte.

Finn mente, at duens ene vinge var brækket, og bandt to klodserfast om den, så knoglen kunne få ro til at vokse sammen. Det tager også smerterne, sagde han, og noget tydede på, at han havde ret, for efter få timer kvikkede duen op og begyndte at spise.

Ida var henrykt. Nikolaj ville hele tiden tage fuglen op i favnen for at kæle med den, men han var alt for voldsom (han er jo kun syv). Til sidst måtte jeg forbyde dem begge to adgang til kælderen resten af dagen, så det stakkels dyr kunne få ro.

Om aftenen, da børnene var lagt, så jeg selv til den, inden Finn kom over med en flaske rødvin. Det er blevet lidt af en ugentlig tradition, afhængigt af vores travle kalendere. Vi trænger begge til at grine og tale voksensnak og hygge os uden børn. Dorthe kommer sjældent med, og det er sandt at sige en lettelse. Men hvordan han forsvarer at drikke vin med mig til ud på natten flere gange om måneden, ved jeg ikke. Han siger ikke noget, og jeg spørger ikke.
Her til morgen stod Ida op før daggry og løb ned til patienten. Jeg blev vækket af hendes skrig og skyndte mig ned til hende. Duen lå på kældergulvet med hovedet skævt på kroppen, blodig, som om halsen var blevet flået over på den. Det må have været en kat eller ræven. Stakkels kræ.

Vi begravede den i haven. Det var et helvede at få hul på den frosne jord. Ida sømmede et lille kors sammen og græd som pisket. Efter nogle timer forbød jeg hende at tale mere om den, så besat var hun af den skide fugl. Nok ikke det mest pædagogiske at gøre, men du ved, hvordan mit temperament har det med at løbe af med mig. Og hun skal jo lære det. Livet går videre.

Hermed et indblik i hverdagen på landet. Hvornår får vi svar på ansøgningen, ved du det?

Din

Margrethe
“Du står i København med et lig i to kufferter fra Bornholm, og jeg står på Bornholm og mangler en mand.” Jeppe tog et hvæs af dagens erklæret sidste cigaret og smed skoddet i vandet. Det blæste ind fra Østersøen, og bølgerne slog mod stensætningen i Sandvig Havn. Han måtte holde hånden for telefonens mikrofon, for at Anette kunne høre ham. “Kan det være den samme?”

“Hmm, hvad siger det lokale politi?” Hun råbte for at overdøve blæsten i røret.

“Indtil videre vil de ikke engang melde ham savnet. Nikolaj Dybris falder åbenbart af og til i gryden med alkohol og har også været væk i længere tid engang, da jorden under ham blev for varm.” Jeppe kunne høre en dør gå og hunde, der gøede om kap.

“Sorry, er først lige kommet hjem. Hundene har været alene hele dagen og er totalt oppe at køre.”

Anette tyssede på dem. “Jeg tager dem med ud at gå, så kan vi snakke imens.”

Der lød skramlen og klirren, så gik døren igen.

“Hvad tror du? Sidder Nikolaj på en strand på Gran Canaria, eller kan det være ham, der ligger i mine kufferter?”

“Det er da værd at undersøge. Har I ellers kig på nogen?”

“Vi troede, det kunne være en bogholder i et byggefirma, hvis varevogn er set om aftenen ved parken. Men det er ikke ham, så mon ikke bilen bare har været på et job, skattefar ikke må kende til?”
“Du må nok hellere tage fat i Bornholms Politi og få dem i gang med at undersøge Nikolajs hus.”

Pause. Lyden af hendes åndedræt var det eneste, der holdt linjen i live.

“Ja, det må jeg hellere. Men ... Jeppesen?”

Nu kom det. Han burde have vidst, at han skulle have sagt nej, første gang hun spurgte. “Ja?”

“Ville du gide spørge lidt rundt først? Bare lige de oplagte steder. Jeg orker ikke at skubbe maskineriet i gang, hvis Nikolajs drukvenner lige har talt i telefon med ham i forgårs, og søsteren bare ikke har hørt om det.”

Jeppe kunne ikke lade være at grine tørt. Det var anden gang på samme aften, han blev bedt om at lede efter Nikolaj. Måske var forklaringen på hans forsvinden enkel, men den kunne potentielt dække over et rodnet af hemmeligheder, som spredte sig langt bredere og dybere, end nogen af dem kunne forestille sig. Og Jeppe vidste af erfaring, hvad der kunne ske, hvis de begyndte at hive i den gren, der stak op af jorden. Tanken gjorde ham uendelig træt. Men skorpionen vil som bekendt altid stikke den skildpadde, som bærer den over floden, selvom det slår dem begge ihjel. Fordi det er dens natur.

“Okay. Jeg kan nok godt tage en fridag i morgen og kigge efter ham. Men kun én dag, så må du selv tage den videre derfra!”

“Tak, du er en knag!”

“Den er god med dig. Farvel!”

Jeppe lagde på og gik op ad den vindomsuste bakke mod det røde hus i nummer 6 og bankede på. Orla åbnede og lyste op i et stort smil.

“Ah, du nåede det, Jeppe! Hyggeligt. Skynd dig at lukke døren efter dig. I aften er det drengene, der er ude.”

Jeppe gik ind i det brune hjem, tog skoene af og nød at mærke luven på de slidte væg-til-væg-tæpper under fødderne. Varmen
foldede sig om ham som en dyne, og selv husets lugt af dyrehold og hjemmeplejens millionbøf føltes fortrolig og tryg. Han dumpede ned i sofaen med følelsen af at være kommet hjem. Orla stillede et glas af den billige bourbon foran ham, inden han fandt sin plads i hvilestolen og lod en grå rotte sætte sig til rette på skulderen.

“Det er Wickham, min selskabsløve, han vil altid være med, hvor der sker noget.” Orla aede rotten med en pegefinger. “Hvordan har din dag været?”

“Fin nok. Lang.”

“Kører han jer hårdt, chefen? For at kunne levere træ til den gode Finn?”

“Det kan man vel godt sige, jeg er i hvert fald rimelig mørbanket.” Jeppe grinede og ømmede sig demonstrativt.

Orla var anderledes alvorlig.

“Sonne-familien har altid haft ry for at være nogle hårde bananer. Retskafne og moralske med den ene hånd og griske og magtliderlige med den anden. Det tætteste, du kommer på en herremandsfamilie, i dette årtusind.”

“Okay.” Jeppe tøvede. “Jeg har jo ikke så meget med dem at gøre. Sjakket arbejder i skoven, vi kommer ikke på savværkerne.”

“Men du har mødt dem, ikke? Hvad synes du om datteren?” Orla spærrede øjnene op.“Flot model,hva?”

“Det kan da godt være.”

“Camille Sonne fordrejer hovederne på mænd, også dem, der er gift. Hun holder sig ikke tilbage.” Orla holdt en kunstpause, men fornemmede åbenbart Jeppes tøven. Han løftede rotten ned i sit skød og nussede den bag ørerne.

“Noget nyt om liget i kufferten?”

“Ikke hvad jeg ved af.” Jeppe så ingen grund til at diskutere en sag, han ikke engang selv var en del af, med sin nysgerrige nabo. Han tog en tår whisky og konstaterede, at han var ved at vænne sig til smagen.

“Kender du egentlig Nikolaj Dybris?”
“Margrethes søn? Jeg kender da til ham.” Orla lagde hovedet på skrå. “Hvorfor spørger du?”

“Hans søster kan ikke få fat på ham. Ingen har set ham, og hun begynder at blive lidt urolig.”

“Lille Ida,” sukkede Orla. “Hun plejede at stå bag kassen i Brugsen, altid så smilende og sød,men broren har vist altid givet familien grund til bekymring. Lidt af en rod. Men jeg ved ikke, hvor han er. Jeg kommer jo ikke rigtig ud mere.”

Jeppe drak en tår til. Sofaen under ham var alt for blød og tilbød ingen støtte til ryggen, som begyndte at stivne efter den lange dag i skoven. Tanken om en ibuprofen lokkede, måske kombineret med en Oxynorm til en afveksling. Men han vidste samtidig, at Orla havde siddet alene hele dagen, og at hans besøg var stort set den eneste menneskelige kontakt, han havde.

“Skal jeg læse lidt højt for dig?”

“Det ville være dejligt! Jeg er kommet i gang med den nye bog, men det går langsomt.” Orla samlede bogen op fra sofabordet.

“Den handler om en sømand ved navn Alexander Selkirk, som er sejlet af sted med et britisk skib for at plyndre franske og spanske galeoner langs Sydamerikas kyst. Vi er i 1703, hvor pirateri åbenbart var helt normalt. Men forholdene om bord er forfærdelige, og besætningen dør til højre og venstre af skørbug og dysenteri. Selkirk rager uklar med kaptajnen og bliver sat i land på en øde ø ud for Chiles kyst. Nu skal han klare sig der helt alene.”

Orla rakte ham bogen hen over bordet.

Jeppe åbnede den ved et messingbogmærke formet som en fjer-pen. Ordene på siden myldrede for hans trætte blik, han kneb øjnene sammen og gik i gang.

Øen var aldrig stille, aldrig i ro. Der var kolibriernes summen og sang, sælernes gøen, rotternes piben, bølgernes susen, vinden i træerne. Der var lyde af tilfredsstillelse, af drab og af dagens kata-
strofer. En vågen havfugl', fardelaen, skreg i natten som et skræmt barn.

Som dagene gik, dag efter dag efter dag efter dag, vænnede han sig til ensomheden. Selskab var ikke essentielt. Hans forhold var til Øen. Han var en barsk mand, men den forførte ham. Han havde så meget tid til at betragte sollyset på havet, disen over dalene, bjergenes form, aftenens skygger. Han lærte Øens spiselige planter at kende, dens tornede buske, duftende laurbær og palmer, dens nyttedyr og ferskvandskilder, dens naturlige læ, fugle og fisk, dens firben, som badede i solskinnet, dens klipper dækket afkrebsdyr.

Her var frihedens paradoks: Han varfrifor ansvar, gæld, forhold, andres forventninger, og alligevel længtes han efter fortidens begrænsninger, efter livet til søs i al dets elendighed.

Jeppe skævede til Orla, som sad med lukkede øjne og hagen sænket mod brystet. Rotten i hans skød var begyndt at vaske sig med små, omhyggelige bevægelser. En snorkelyd undslap den ældre mand.

Jeppe lagde bogen fra sig, dækkede Orlas knæ med et tæppe og listede ud mod hoveddøren. I entréen standsede han og lyttede, men hørte kun den lette snorken fra hvilestolen i stuen. Påpasselig med ikke at lukke rotterne ud åbnede han døren og låste sig ind i nummer 4.

Huset var køligt og stille, intet havde ændret sig, siden han gik hjemmefra tidligt i morges. Han gik ovenpå uden at tænde lyset, børstede tænder og kravlede ned i en seng, der var for kort til ham og dog for stor.

Frihedens paradoks.

ONSDAG DEN 20. NOVEMBER

Kapitel 10

“Du kan stille dine sko på måtten derovre!”

Anette så ned på sine gummisko. Strengt taget ville hun foretrække at bruge sin morgen på at gennemgå vidneudsagn og forfølge kuffertsporet til Bornholm - konkrete spor - frem for at spekulere i gerningsmandsprofiler i Mosbæks hjemmepraksis. Hun havde det generelt blandet med brugen af politipsykologer i efterforskningsarbejde og havde altid haft det. Ikke ud fra en forstokket fordoms-fuldhed over for faget, selvom Jeppe ofte skød hende netop det i skoene. Problemet var, at deres observationer kun yderst sjældent førte en efterforskning tættere på opklaring. Kriminalpsykologernes kompetence var som regel mere relevant, når gerningsmanden var fundet, og man forsøgte at forstå hans sind og motiv, så man fremover kunne sætte præventivt ind.

Men, mindede hun sig selv om, alle opgaver var uddelegeret, og holdet i fuld sving. Når man er efterforskningsleder, må man vende hver en sten. Også selvom det skal gøres på strømpefødder.

Hun snørede skoene op, stillede dem på gulvmåtten og gik ind i konsultationsrummet.

Der var varmt og lugtede lidt af planteskole.

“Du har ikke noget imod hunde, vel? Maslow fik lov at komme med på arbejde i dag.” Mosbæk smilede, så fuldskægget strittede, til en hyrdehund han holdt i halsbåndet. Psykologens ternede skjorte og strikkede vest matchede hundens brune og orangegyldne farver, og
på fødderne skreg uldsokker skingert i grønne og lilla striber. Totter af hundehår svævede over rummets slidte persiske tæppe og afslørede, at Maslow givetvis fik lov at komme med sin ejer på arbejde de fleste dage.

“Det er en australsk hyrdehund, ikke?” Anette satte sig på hug og klappede en begejstret Maslow. Uroen i hendes bryst opløste sig i takt med hundens hengivne logren. “Jeg har selv tre bordercollies. Ældre end ham her, kan jeg se, men stadig friske og fine i pelsen.” “Jeg vidste slet ikke, at du var hundemenneske,” sagde Mosbæk og lød, som om hun lige var steget betydeligt i hans agtelse. “Din makker er jo ikke så begejstret.”

“Jeppe har bare bakteriefobi. Og knald i låget. Sidder vi her?” Anette pegede på værelsets sofaarrangement ved glasvæggen ud mod den tilgroede have. En klatreplante på plankeværket udenfor var faldet ned og hang i en bue mod jorden. Vintermos dækkede terrassens skæve stenfliser, og havemøblerne stod stadig og samlede fugt.

“Sæt du dig i sofaen, så kan du bruge det lille bord til din computer. Der står en kop te til dig på sidebordet. Det er salvieblade fra haven.”

“Aha, okay.” Anette satte sig og pakkede sin iPad ud af tasken. Hun satte lige så meget pris på hjemmedyrket urtete som på kløende udslæt. “Jeg går ud fra, du har læst rapporten?”

“Ja, det er dybt foruroligende læsning. Hvad er status, har I nogen mistænkte?” Mosbæk satte sig i en flaskegrøn lænestol over for sofaen med sin tekop i hånden. Dampen duggede hans briller til, han tog dem af og tørrede dem i skjorteærmet med et undskyldende smil.

“Jeg er bange for, at vi ikke engang kender offerets identitet endnu. Og de vidneudsagn, vi indtil videre har samlet, har ikke givet noget konkret. Det er derfor, jeg håber, vi to kan få noget ud af at analysere selve drabsmetoden. Den er så ... usædvanlig.” Anette skulle til at fiske sine egne læsebriller op af deres etui i tasken, men et blik på Mosbæks fedtede linser bremsede hende. Hvor forfænge-
ligt det end var, magtede hun ikke at sidde her og være midaldrende og svagtseende sammen med ham. “Nyboe talte om en romersk kejser, der savede sine ofre ihjel.”

“Caligula, ja,” svarede Mosbæk og drak en slubrende tår af urteteen. “Sammenligningen ligger ligefor. Også her er der tale om en usædvanligt brutal drabsmand, som har ladet sit offer forstå og mærke, hvor smertefuld en død der ventede ham. Uanset om vedkommende har arbejdet alene eller som del af en gruppe, tyder det på en gerningsmand med enten en alvorlig psykisk sygdom eller en opsparet vrede af en kaliber, du og jeg har svært ved at forstå.” Mosbæk strøg sig over det rødbrune skæg og kiggede ud i haven. “Caligula er i øvrigt ikke den eneste, der forbindes med at save ofre ihjel. Har du hørt om Simon Zeloten?”

Hun rystede på hovedet.

“Han var en af Jesu tolv disciple, godt nok ikke en af de mest kendte. Han afbildes normalt med en sav, fordi sagnet siger, at han blev henrettet ved savning, hejst op i et træ ved fødderne og savet midtigennem fra skridt til hoved.” Mosbæk nikkede for sig selv. “Drabsmetoden kunne godt være en reference til Zeloten. Til trods for at han ikke forbrød sig mod Jesus, så vidt jeg husker min bibelhistorie, og det her drab godt kunne ligne en hævnaktion.”

“Du tror med andre ord ikke, at gerningsmanden savede sit offer over for sjov?” Anette hævede et øjenbryn.

“Nej.” Mosbæk fangede ikke sarkasmen i hendes stemme. “Selvom sadisme findes i mange former, så tror jeg ikke, det her drab handler om det. Hvis gerningsmanden var drevet af lyst til at pine og slå ihjel, ville han højst sandsynligt allerede have gjort det igen. Den form for behov skal fodres mere end én gang.”

“Kan det være en religiøs sekt? Afstraffelse af en afviger for eksempel?”

“Ja, eller for en anden forbrydelse, som sekten anser for utilgive-
lig. Utroskab, tyveri, blasfemi ...” Mosbæk tog brillerne af og pudsede dem fraværende i sin skjorte. Det så stadig ikke ud til at hjælpe. “Hvordan med kufferterne? Hvor præcis fandt I dem?”

“Den ene lå gravet ned i buskadset bag legepladsen i Østre Anlæg. Den må i øvrigt have været tung at bære fra bilen, hele vejen gennem parken og op ad højen, for ikke at tale om, hvor hårdt det har været at grave den ned. Den anden kuffert fandt vi under en træstamme i voldgraven på Kastellet.”

“Altså en lidt nemmere omgang? Kunne godt være udført af en sologerningsmand?”

Anette tænkte efter.

“Måske har han gravet den første ned og er kommet tilbage til bilen uden for Østre Anlæg helt smadret. Derfor har han droppet at grave kuffert to ned samme sted og er i stedet kørt til Kastellet, hvor han kunne nøjes med at bære den hundrede meter og gemme den i dyndet under en træstamme i vandkanten.”

Mosbæk rakte ned og kløede Maslow bag øret.

“Men hvorfor overhovedet gemme dem midt i byen? Hvorfor ikke køre dem til en afsides strand og smide dem i havet?”

“Fordi lig, der bliver smidt i havet, har det med at skylle i land igen ret hurtigt.”

“Men,” protesterede Mosbæk, “han må da have vidst, at to kufferter midt i København også ville blive fundet?”

“Ja. Men tydeligvis først efter et godt stykke tid, når liget var så forrådnet, at det var svært at identificere.”

“Okay. En identitet, der skal sløres, kunne godt passe sammen med et afstraffelsesmotiv. En religiøs sekt, der vil eliminere et tidligere medlem, kunne måske godt finde på ... ”

Anettes telefon lyste op med Sara Saidanis nummer på skærmen. Hun signalerede til Mosbæk, at hun var nødt til at tage den, rejste sig og gik hen til vinduet ud mod haven.

“Hej, Saidani, noget nyt?”
“Kan du huske Jan Søgård fra Næstved?”

“Skolelæreren, der var sygemeldt med stress og forsvandt?” Mas-low kom hen og strøg sig op ad hendes ben, Anette lænede sig ned og klappede den. “Hvad med ham?”

“Jeg var i gang med at indhente baggrund om ham, dentaloplysninger og så videre, men uden at pege fingre ad vores kolleger må eftersøgningen af ham betegnes som halvhjertet. Politiet har kun talt med et par af hans kolleger og stemt dørklokker hos naboerne, ikke andet. Der er et spor, som ingen har fulgt op på, jeg ved ikke hvorfor.”

“Hvilket spor taler vi om?”

“Ifølge Jan Søgårds ene nabo har han et fritidshus, han bruger i sine ferier. Og så vidt jeg kan læse mig frem til i rapporten, har ingen været forbi det for at se efter ham.”

Anette fik en af de forudanelser, som indimellem virker lige så konkrete som lyden af en tiøre, der falder.

“Vent lidt, du siger ikke ...”

“Jo, jeg gør,” afbrød Saidani. “Sommerhuset ligger på Bornholm.”

*

Jeppe vågnede af en drøm onsdag morgen, inden vækkeuret ringede, og blev liggende omtumlet i sengen under fiskerhusets skrå loft. Selv når vinduet var lukket, kunne han høre havet. Man skulle tro, det havde en beroligende effekt, men på ham virkede det modsat. I sprækken mellem søvn og vågen bevidsthed forekom det ham, at han kunne høre bølgerne i flere lag, dybere under hinanden. Strømmen førte ham med ud og ind mod klipperne, knurrede som rovdyr i dybet og brusede sprødt på overfladen. Jeppe lyttede med en følelse af at synke mod bunden og forsvinde.

Klokken otte stod han op med vat under panden og tjekkede sin telefon. Louis havde modstræbende givet ham lov at tage fri, men
samtidig indskærpet, hvor travlt de havde, hvis de skulle nå kvoten, inden sneen kom. Jeppe svarede med et OK og lagde telefonen væk.

Det lykkedes ham at brygge kaffe uden kaffepulver og brænde havregrøden på, før han fik nogenlunde skik på sig selv. To af de runde og to af de aflange piller hjalp. Lettede rygsmerterne og spredte en kærkommen ro i nervesystemet. Måske var det meget godt, at han ikke skulle håndtere en motorsav lige i dag.

Han tog kaffekoppen med ud i den kolde pickup og tastede Hede-gaardens adresse ind på sin telefon. Nikolaj Dybris’ arbejdsplads lå i et for Jeppe ukendt område midt på øen, hvor vidderne var flade og skovene tætte af nåletræer. Han kørte forbi brakmarker med sorte fugle i flok og gennem jordlodder, der lyste smaragdgrønt af vintersæd. Skyerne var igen faldet ned og havde dannet en tæt tåge uden horisont.

Hedegaarden lå hvidkalket og firlænget for enden af en hullet markvej, og i forlængelse af gården lå en større moderne bygning, som Jeppe gættede på var slagteriet. I foldene omkring gården gik tykke får i slagteriets skygge og lignede modeller for dyrevelfærd. Jeppe parkerede foran en metalport, steg ud og så sig omkring. Ikke et øje i sigte.

Han bankede på porten, ventede, tog så forsigtigt i håndtaget og åbnede. Hallen, han trådte ind i, var højloftet, kraftigt oplyst og lige så kold som udenfor. Vægge og lofter var hvide og gennemstregede af metalkonstruktioner med knager og hejsesystemer, gulvet fuldt af vandpytter på den noprede overflade. Blodige plamager rundt om gulvafløb tydede på, at der var blevet slagtet for nylig, og at den efterfølgende overskylning ikke havde formået at slette sporene. I luffen hang en sødlig lugt af frisk kød.

“Hallo, er her nogen?”

Jeppes kald slog tilbage fra de nøgne vægge, men fik intet svar. Han gik længere ind i hallen. På et stativ gloede en række afskindede hoveder på ham med indvoldene hængende ud af halsgabet. Øje-
æblerne var mælkede, men intakte, og lignede marmorkugler midt i kraniernes blottede kød. I et hjørne på gulvet lå indvolde i bunker - det så ud som mave og tarm - og ved siden af stod en skovl lænet op ad væggen.

“Det ligger og venter på at blive tjekket af dyrlægen, inden Daka henter det, så det kan blive destrueret.” En ældre mand kom gående ind i hallen med fyldte spande i hænderne og knæhøje gummistøvler. Hans halvlange hår var gråsprængt og klippet lige hen over panden, det duftede nyvasket, og fra de brede skuldre hang et blodplettet plastforklæde. Han stillede spandene fra sig og talte videre, som om han og Jeppe var midt i en samtale.

“Affaldet skal helt til Randers, det koster tres kroner per spand plus kørsel og vægt. Vi ville jo hellere aflevere det til biogas i Aakirke-by, men det er altså ikke op til os.” Han trak en klud frem fra lommen og tørrede sine hænder, mens han så afventende på Jeppe.

Jeppe var i tvivl om, hvordan han skulle respondere. Til sidst rakte han hånden frem.

“Jeppe Kørner. Jeg leder efter Nikolaj Dybris.”

“Anton Hedegaard.” Manden foldede kluden omhyggeligt, lagde den tilbage i lommen og gengældte håndtrykket. Hvis han var overrasket over Jeppes besøg, lod han sig ikke mærke med det.

“Er det dig, der ejer slagteriet?”

“Jeg ejer hele gården. Arvede den fra mine forældre og har drevet den i toogfyrre år. Slagteriet kom først til for fem år siden, jeg fik nok af at skulle fragte de stakkels kræ til Køge.” Manden strøg håret væk fra panden og kiggede stolt rundt i hallen. “Som du måske kan se, har vi lige slagtet her til morgen. Skal jeg vise dig rundt?“

“Tak, men jeg leder som sagt bare efter Nikolaj ...”

“Nikolaj, siger du? Jeg aner ikke, hvor han er, har ikke set ham siden engang i sommer.”

“Kan du huske hvornår?” Jeppe så ned på sine gummisko, den ene skosnude var lyserød af blodigt vand.
“Hmm, det var sidst på sæsonen, så måske i slutningen af august. Han kørte varer for os et par gange om ugen, indtil vi ikke kunne få fat på ham. Så fandt vi en anden.”

“Sagde han op?”

Anton Hedegaard så på Jeppe og kørte tungen rundt i munden. Måske var han tunghør, måske bare den sindige type.

“Nej,” sagde han endelig.

“Undrede det dig ikke, at han bare blev væk?”

“Jo da,” svarede Anton og så ikke ud til at undre sig spor. “Men det er jo sæsonarbejde, måske gad han det bare ikke længere.”

Jeppe begyndte at fryse om fingrene og stak hænderne i frakkelommerne. Der var noget forkert ved gårdejerens nonchalante måde at bagatellisere problemet på. På en lille ø, hvor de fleste kender hinanden, bliver folk ikke bare sådan væk, uden at nogen løfter et øjenbryn.

“Hævede han sin løn, inden han forsvandt, efterlod nogle af sine ting, eller var alt bragt i orden?”

“Vi havde ingen udeståender med hinanden, det ville jeg kunne huske. Jeg beklager virkelig ikke at kunne være til mere hjælp.” Anton flyttede på sig og gjorde mine til at bryde op.

“Hvor tror du, han er? Hvis du skulle gætte ...”

Igen det rolige blik og en lang pause. “Sig mig, hvor kender du Nikolaj fra? Hvorfor leder du efter ham?”

“Jeg er en ven af hans søster, Ida. Hun er urolig for ham.” Jeppe forsøgte at bløde forespørgslen op med et smil, men hans kinder var stive af kulde. “Alt, hvad du måtte huske eller tænke om Nikolajs forsvinden, kan være til hjælp.”

“Der var et rygte ...” Anton rystede ærgerligt på hovedet. “Jeg ved ikke, om det har noget på sig, og det er sikkert bedst ikke at sige det videre til Ida. Men der var nogen, der snakkede om, at han nok var taget ud til Helligdomsklipperne og hoppet i havet.“

“Hvorfor skulle han gøre det?”
“Det sagde jeg også! Hvorfor i alverden skulle han dog gøre det?” Anton gned hænderne mod hinanden og kiggede op på et digitalt ur på væggen. “Jeg er nødt til at komme videre, jeg har to dyr, der skal brydes ned inden frokost. Var der andet?”

“Nej. Tak for din tid.”

Jeppe så gårdejeren gå hen til et panel og trykke på en knap, som satte et spil i gang. Langsomt hejste spillet en afpelset og hovedløs dyrekrop op ved bagbenene.

“Jeg lægger lige mit nummer. Ring endelig, hvis du hører noget, der kan hjælpe os med at finde ham,” råbte Jeppe hen over motorlyden og lænkernes klirren. Han fandt sin notesbog i frakkelommen og rev en side ud.

Mens han ledte efter en kuglepen, trådte Anton Hedegaard ind i en åben lift og lod sig hejse i vejret. Da han nåede op til dyrets bagben, standsede han liften og vippede en tophængt industrisav hen over kadaveret.

Jeppe kradsede nummeret ned på papirlappen og efterlod den på et stålbord lige inden for porten, selvom han klart fornemmede, at slagteren ville lade den ligge. Hans farvel druknede i lyden af klingen, der ramte dyrets lårbensknogle.
Kære Argy

Det er muligt, at de bornholmske somre er paradisiske, men vintrene går til gengæld ad helvede til. Jeg har vænnet mig til det nu, men føler mig stadig som en figur på et Hieronymus Bosch-maleri indimellem. Et misfoster blandt misfostre. Vi bliver sære, når mørket faldet på. Sære og sure øboer, som lader vores hemmeligheder kravle op fra kældrene og indtage dagligstuerne.

Jeg hørte om en fra Svaneke, de kalder Trusse-Lasse, som hugger undertøj fra folks tørresnore og gemmer det i sin kommode. De siger, han er pædofil. Han er kæreste med Fulde-Bente, men i virkeligheden er det hendes datter, han vil have. Til nytår slog og voldtog han den stakkels pige, men i stedet for at melde ham til politiet bankede fiskerne Trusse-Lasse, til han blødte ud af øjnene. Så har han lært sin lektie, siger folk her og genfortæller historien hen over kaffen og kagen.

Der kommer flere og flere detaljer på. Intet smager så godt som andres ulykke på en bund af mazarin.

Jeg har begravet mig i arbejde. Elias og jeg har endelig fået bevilget en portion forskningsmidler til vores feltarbejde i Sydøstasien, så nu skal der planlægges og søges yderligere fondsmidler.

Det har længe hængt som en dårlig samvittighed over mig, for efter den daglige undervisning på gymnasiet, stilerettelser, indkøb og lektiehjælp til mine egne unger er der bare ikke mere
tilbage. Men nu skal det være! Det har jeg lovet Elias, så må jeg tage nætterne i brug om nødvendigt.

Godt, at Ida er blevet så stor og samvittighedsfuld — to gange om ugen går hun til ridning og tager Nikolaj med, så jeg ikke behøver at tænke på dem før ved aftensmadstid. De tager selv derhen, de to små mennesker, og så hjælper han med at muge ud og klapper staldkattene, mens Ida rider. Jeg nyder den ekstra arbejdstid og udholder det sædvanlige miks af stolthed og dårlig samvittighed, når jeg ser dem stå af bussen.

Finn og Dorthe har forresten fået et barn til! En ægte efternøler, en lille pige, som skal hedde Camille. Ikke Camilla med A, men med E til sidst, fik jeg læst og påskrevet, da jeg kom til at sige det forkert. Dorthe kan stadig ikke lide mig, og det kan jeg vel ikke bebrejde hende. Jeg er sikker på, hun ved, hvad der foregår. Alligevel ville jeg (med farefor at lyde dobbeltmoralsk) ønske, vi kunne være venner. Hun virker ærlig talt lidt ensom. Jeg tror, det er derfor, hun er så afvisende, og ikke kun over for mig.

Til hendes forsvar, siger Finn, har hun haft to svære svangerskaber, både dengang med Marco og nu med Camille. Og hun ser da heller ikke frisk ud, er plaget af bækkenløsning og brystsmerter, som gør, at hun ikke kan amme. Jeg tænker - men siger ikke højt, det kan jeg ikke tillade mig — at alle graviditeter og fødsler er en prøvelse, og at man ikke i længden kan bruge det som undskyldning for at være ulykkelig. Hvis det er dét, hun er?

For at være helt ærlig kom graviditeten bag på mig til at begynde med. Hvorfor bringe flere børn ind i et livløst ægteskab?

Forleden aften, da vi var alene, spurgte jeg Finn ligeud. Han mumlede noget om Guds vilje, og at en mand ikke kunne nægte sin kone et barn. Hvad giver du?!
Han og Dorthe går i en frikirke, hvor præsten kalder sig Fader Samuel og opfører sig, som om han er sjælesørger for hele øen. Jeg har mødt ham en enkelt gang, og da tilbød han venligt at finde mig en god ægtemand, der kunne forsørge mig og børnene. Den kristne mandschauvinisme, som afog til stikker sit grimme hoved frem, får mig til at føle mig lige så fremmed på Bornholm, som jeg føler mig i Mali. Den giver mig lyst til at flytte tilbage til byen. Måske en dag?

Giv krapylerne et kram.

M
Esther så op fra papiret og betragtede Ida. De sad begge på arbejdsværelset, Esther ved skrivebordet med Margrethes breve foran sig, Ida på gulvet ved en reol, som hun var i færd med at tømme for bøger en for en.

“Hvad laver du?”

Ida gik i stå med en bog i skødet og smilede forlegent.

“Da vi var små, lavede vores mor ofte skattejagt og gemte spor og sedler til os rundtom i huset. Jeg tænkte ...” Hun åbnede bogen og begyndte at bladre den igennem. “Det er måske fjollet, men jeg tænkte bare, at det kunne være, Nikolaj havde gemt en besked til mig et sted.”

“Om, hvor han er taget hen, mener du?”

Ida trak på skuldrene. “Det er lige sådan noget, min bror kunne finde på. Han har altid været lidt af en konspirationsteoretiker, du ved, indgroet mistillid til staten og telekommunikation og den slags. Vores mor skulle aldrig have ladet ham læse Orwell.” Hun grinede og satte bogen tilbage på hylden.

“Er du bekymret for ham?”

“Jeg ved det ikke. Jeg er så begrænset af ikke at kende hans liv og dagligdag ordentligt. Selvom Nikolaj og jeg føles forbundne, så er der lange perioder, hvor vi ikke taler med hinanden. Især efter at vores mor døde. Jeg har ikke rigtig nogen venner tilbage på øen, og jeg kan ikke huske, hvornår han sidst var i København for at se sine
niecer. Hvem er hans venner? Hvad kan han lide at lave? Har han en kæreste? Nu har jeg spurgt Finn, jeg har været på slagteriet, og jeg har tjekket med Marco. Ingen har set ham siden sidst i august.” Ida tog en ny bog og begyndte at bladre i den med et lille suk.

“Marco, det er Finns søn, ikke? Bor han stadig på Bornholm?”

“Han flyttede til London for mange år siden og har gjort karriere i finanssektoren.” Ida vendte hovedet og så ud ad karnappens havmatte ruder. “Han og min bror kunne ikke være længere fra hinanden i dag, men som unge var de uadskillelige. Vi er jo vokset op sammen, og det er lykkedes dem at holde fast i venskabet trods deres forskelligheder. Men Marco har hverken set eller hørt fra Nikolaj, siden han var hjemme på sommerferie.”

Esther fulgte hendes blik ud mod Østersøens grå bølger. Bornholm lignede et sted, hvor det var nemt at forsvinde for altid, hvis det var det, man ville. Bare et lille skridt ud fra klipperne, og man ville blive suget ud og ned og væk. Sad Ida og ledte efter et afskedsbrev?

“Lad os håbe, min ven Jeppe finder ham. Eller i det mindste får opklaret, hvor han er. Jeppe er grundig, han skal nok finde frem til noget.”

Ida nikkede og så ikke særlig beroliget ud.

“Har du nogen søskende?”

“Enebarn.” Esther smilede beklagende, vant til nærmest at måtte undskylde ikke at have nogen søskende.

“Hvad med børn?” Ida så ud til at fortryde spørgsmålet. “Undskyld, jeg ved ikke, om det er okay at spørge om ...”

Esther lagde hånden beskyttende over medaljonen om sin hals. Har man et barn, når man har givet det fra sig?

Det var for vanskeligt at forklare og stadig for smertefuldt selv at forstå.

“Jeg er alene. Min bofælle døde i forrige uge - Gregers - vi har lige begravet ham. Nu er der bare mig og min lille hund, Doxå, tilbage.”
Ida så ned i gulvet. “Det gør mig ondt at høre. Var du tæt på din bofælle, Gregers?”

“Det sjove er, at vi boede under samme tag i mange år uden rigtig at kende hinanden. Gregers kunne godt virke lidt gnaven, og jeg holdt mig på afstand, men med tiden blev vi venner. Faktisk virkelig gode ...” Esther hørte sin stemme dirre og tav.

Hun lukkede øjnene. Da hun havde siddet et øjeblik, mærkede hun Idas arme om sin ryg og lod sig trække ind i en omfavnelse. Nærheden gjorde det muligt at trække vejret igen og lettede sorgen. Det vidste hun slet ikke, at hun havde brug for.

Kapitel 11

“En ristet med det hele, tak. Og en Cocio.”

Anette lagde albuen på rastepladscaféens disk og forsøgte at lukke motorvejens formiddagstrafik bag sig ude. Larmen fra kørebanerne gik lige i nerverne på hende i dag. Normalt var hun ikke den lydsarte type, eller sart med noget som helst for den sags skyld, men et eller andet beskyttende lag var blevet pillet af og havde efterladt hende som en appelsin uden skræl. Ømfindtlig som sin mormor, der tyssede på børnebørnene, allerede inden de var trådt ind i entréen.

Hun dyppede pølsen i ketchup og stærk sennep og tog en bid. Egentlig var det ikke i nærheden af at være frokosttid, men en pølse talte vel ikke som et egentligt måltid, og desuden havde hun på fornemmelsen, at den ville dulme uroen i hendes solar plexus.

Mens hun spiste, tjekkede hun sin telefon. Bornholms Politi havde på hendes anmodning sendt en vogn med to betjente hen til Jan Søgårds sommerhus ved Balka Strand for at ringe på, og hun afventede deres tilbagemelding. Hun havde også lagt en lang besked på Svends telefonsvarer, egentlig mest for at sige godmorgen, men måske var hun kommet til at minde ham om, hvor meget børne-panodil Gudrun kunne tåle, og hvor vigtigt det var at holde øje med, om feberen kom igen.

Han havde ikke ringet tilbage. Når han gjorde, ville hun gøre sig umage for at holde tonen kærlig og let.
Hun skyllede den sidste bid ned med en tår kakaomælk, satte sig ud i bilen og kørte ud på E47 med retning mod Næstved. Skoleinspektøren på Ellebækskolen havde aflyst et møde for at tale med hende og virkede lettet over, at hun kom med det samme. Eftersøgningsrapporten på savnede Jan Søgård angav ingen pårørende, så hans arbejdsgiver var det bedste sted at starte.

Nyboe ringede, da hun passerede Haslev.

“Hej, Nyboe.”

“I forhold til spor på savklingen afventer vi fortsat testsvar.” Retsmedicineren gik som altid lige til sagen. Han lød distræt, som om han læste op af et papir. “Men der er tale om en storklinget sav med takker på op mod en centimeter.”

“Større end en almindelig motorsav?'1

“Det er muligt, der findes håndholdte save med den slags skær, men jeg tror det ikke. Vi er oppe i en form for industrisav.”

Nyboe drak og sank uden at fjerne telefonen. “Afdøde havde ingen særlige ydre kendetegn som tatoveringer, piercinger eller markante ar. Alle organer og ekstremiteter var intakte, og der var ikke tegn på kirurgiske indgreb. Du ved: Han havde alle sine tæer, ingen sammenvoksede knogler efter brud ...”

"... og havde ikke doneret en nyre til nogen, jeg er med.”

“Når vi sammenholder længden af lårbensknoglen med vores tabeller, anslår vi afdødes højde til at være lige omkring hundrede firs centimeter. Og så har vores retsantropolog kigget på kraniesuturerne, altså sammenvoksningerne mellem kranieknoglerne, og sætter alderen noget højere, end vi først antog. Afdøde er omkring de halvtreds, plus/minus fem år.”

“Halvtreds?” Anette svajede på kørebanen og indkasserede en vred dytten. Jan Søgård var tooghalvtreds.

“Det kommer også bag på mig. Afdøde var i ret god fysisk form, slank med en stærk muskulatur, så jeg troede, han var en del yngre. Men det bakkes op af retsodontologernes undersøgelser af tand-
sættet. Ud fra forkalkningsgraden af tandrødderne sætter de alderen til det samme. Når det er sagt ...”

“Ja?” Anette skruede op for lyden.

“Kan du huske, at jeg fandt et hul i ligets næseryg, der tydede på kokainmisbrug? Nuvel, undersøgelserne af lever og nyrer bekræfter, at afdøde har haft et længerevarende misbrug af både alkohol og stoffer. Så den gode form har ikke været ensbetydende med et sundt liv.”

Anette overvejede, om hun kunne forestille sig en midaldrende skolelærer fra Næstved, der tog coke i frikvartererne, og landede på et ja. Det farligste, man kunne gøre som efterforsker, var at tænke konservativt. I kategorien “langt ude” trumfer virkeligheden altid fantasien.

“Det var vist det.” Nyboe lagde på uden at sige farvel. Alt det med tilløb og afvikling havde aldrig været hans stærke side.

Anette skruede op for bilradioen og kørte resten af turen til tonerne af sin ungdoms popmusik, som åbenbart ikke ville dø. Hun nynnede med på den om en “sømand af verden” og tilbagelagde turen til Næstved på femogtyve minutter.

Ellebækskolens inspektør tog imod på sit kontor med udsigt over skolegården og tynd kaffe på varmepladen.

Anette nåede ikke at takke nej i tide og blev placeret ved hans skrivebord med et krus sjask i hånden og skolelederen overfor.

“Jeg håber ikke, du bruger mælk. Vi er løbet tør ...”

Anette skyndte sig at vifte afværgende med hånden. Inspektøren skænkede til sig selv, så diskret på uret og foldede hænderne. Han var en lille, tæt mand i trediverne med begyndende smilerynker i øjenkrogen og en glat måne plantet i det sparsomme sorte hår. Skjorteærmerne var smøget op til albuerne og afslørede tæt behåring på underarmene.

“Jeg må indrømme, at jeg er positivt overrasket over, at I tager det så alvorligt,” begyndte han. “Jans lægeerklæring gjaldt til den 1.
november, og da var det meningen, at han skulle ringe. Men vi har ikke hørt noget og kan ikke komme i kontakt med ham, så vi begynder at blive bekymrede for, at han er kommet noget til.”

Hans sidste ord druknede i hvin og glade råb fra børn, der legede i skolegården. Anette smilede ad lyden. Om få år ville det være Gudruns tur til at gå i skole og få venner. Tanken var bittersød. “Hvornår havde I sidst kontakt med ham?”

“Jan ringede til mig midt i juli og sygemeldte sig med stress. Han var frygtelig ked af at gøre det så sent op til skolestart, men han havde håbet til det sidste, at han kunne komme i form igen. Jeg sagde selvfølgelig til ham, at han bare skulle tage den med ro og melde ind, når han kunne. Han sendte også en lægeerklæring, Jan er altid meget ordentlig.” Skolelederen skelede til et stykke papir foran sig og lagde det til side, som om teksten på det distraherede ham.

“Hvad skyldtes stressen, ved du det?”

“Det er som udgangspunkt ikke noget, jeg blander mig i...” “Men hvis du nu skulle gætte? Nu hvor Jan er forsvundet,” insisterede Anette.

Han kiggede ud ad vinduet et langt sekund. “Jan har været ansat på skolen i toogtyve år, og jeg har kun været her i fire, så det er begrænset, hvor godt jeg kender ham endnu. Men han er afholdt af både kolleger og elever og har, så vidt jeg er orienteret, ikke haft mere end en håndfuld sygedage under hele sin ansættelse.”

“Indtil nu.”

Han sendte hende et blik. “Skolen har haft et hektisk forår med omorganisering og sygdom, så Jan - og alle de andre lærere - var under hårdt pres. Han er naturfagslærer, men blev sat til at vikariere i engelsk og føre en niendeklasse til eksamen i tysk oven i sine egne timer. Det er hårdt arbejde. Og så mistede han sin kone sidste år, den slags tager jo også på kræfterne.”

“Selvfølgelig.” Anette kom til at drikke af kaffen og kunne ikke holde en grimasse tilbage. “Er han i god fysisk form?”
“Øh?” Skolelederen så oprigtigt overrasket ud. “Tjo, jamen det er han vel. Af en mand i halvtredserne at være er han i fin form. Ikke overvægtig, hvis det er det, du mener?”

“Er han muskuløs? Typen, der træner?”

Det fik ham til at grine. “Undskyld, det er ikke for at ... nej, jeg tror ikke, Jan er typen, der træner. Sådan noget vægtløftning er nok ikke det, han bruger mest tid på, men han går lange ture og er glad for at se på fugle. Han har også en rute langs kysten på Bornholm, hvor han har sommerhus, og den går han dagligt, når han er der.”

“Var det dér, han holdt sommerferie?”

“Jan tager i sommerhus, hver gang han har fri. Han elsker det derovre. Det gjorde vi politiet opmærksom på, da vi meldte ham savnet.”

“Vi har bedt Bornholms Politi om at opsøge ham.” Anette forbandede de kolleger, der ikke med det samme havde fulgt op på et så regulært spor i eftersøgningen. “Noget andet, og jeg beklager, hvis det er lidt uden for den normale ramme af et arbejdsforhold ... Ved du, om Jan brugte narkotika?”

Latterbrølet var spontant og så hjerteligt, at ruderne næsten klirrede. Skolelederen måtte tørre øjnene, inden han kunne svare.

“Undskyld, men det kan jeg ikke i min vildeste fantasi forestille mig. Man ved selvfølgelig aldrig, hvad folk går og laver derhjemme, men ... nej. Ikke Jan.”

Anette grinede ikke. Der var to eftersøgte mænd, som passede på liget i kufferterne. Den ene havde de allerede udelukket, nu måtte det virkelig gerne være den anden.

“Er du hundrede procent sikker?”

“Øhm ...” Skolelederen åbnede munden og lukkede den igen. “Altså, nej. Det kan jeg jo ikke være.” Han betragtede hende med en voksende skepsis.

“Okay.” Anette rejste sig og rakte hånden frem til afsked. Prøvede at ignorere hans skuffede blik, som reflekterede den del af hendes
arbejde, hun syntes mindst om: de uløste sager. “Tak for din tid. Jeg vender tilbage, lige så snart vi har nyt om Jan.”

*

Stanken ramte Jeppe som en mur, da han trådte ind på Hut Li Hut, Allinges helårsåbne værtshus. Årtiers uophørlig cigaretrygning var sivet ind i møbler, gardiner og gulvtæpper og havde gjort stedets gæster til kastemærkede undersåtter, som resten af verden genkendte med et enkelt snif. Røgen var bidende og så tæt, at den nærmest var viskos, ligesom den tjære, den efterlod i sine ofres lunger. Jeppes øjne begyndte øjeblikkelig at løbe i vand.

Han gik op i baren og nikkede til den korthårede dame bag disken, der stod med korslagte arme, og som han tippede var stedets ejer. Hun havde en ekstrastor T-shirt på, med ordet HUTTEN trykt hen over den frithængende barm og runde mave. Fra mundvigen hang en tændt cigaret.

“Mona, vi har gæster. Polisen er på besøg.”

Jeppe satte sig på barstolen ved siden af den gæst, der ganske unødigt havde annonceret hans ankomst.

“Må jeg bede om en cola, tak?”

Mona trak en køleskuffe ud, hev en flaske op og åbnede den i én smidig bevægelse. Cigaretten balancerede stadig på hendes underlæbe. “Glas?”

“Jeg drikker bare af flasken.” Jeppe lagde hovedet bagover og lod sukkervæsken prikke i svælget.

“Skal du ikke have noget rom i dit saftevand?” spurgte gæsten ved siden af og grinede tørt gennem sin cigaret. Grinet blev til en hosten, der varede i adskillige sekunder, inden han kvalte den sidste kremten med øl. Han stillede den tomme flaske på disken og fik en fuld uden at spørge.

Jeppe bemærkede, at han havde en lille, rund boks midt på hal-
sen, og gættede på, at den sad der for at lette vejrtrækningen efter et indgreb i struben.

“Det er lidt for tidligt til alkohol for mig,” svarede Jeppe og nikkede op mod uret bag baren, som viste tyve over elleve om formiddagen.

“Jeg starter altid dagen med en Underberg. Den gør underværker. Mona, stik os to skarpe!”

Mona stillede to shotglas på disken og fyldte dem med Gammel Dansk. Hun formåede at gennemføre proceduren uden at hverken løfte fødderne fra gulvet eller tage cigaretten ud af munden.

“Du bor oppe ved siden af gamle Orla i Sandvig, ikke? Jeg hedder Gråpæren.” Han løftede sit shotglas op i en hilsen og smilede, så et slidt tandsæt dukkede frem bag de smalle læber.

Der var ingen vej udenom. Jeppe løftede sit glas og klinkede.

“Jeppe. Og jeg arbejder ikke for politiet længere.”

“Så skal vi nok blive fine venner.” Gråpæren blinkede med det ene øje og slyngede bitteren ned i ét drag. “Mit rigtige navn er Anders, men jeg har haft frugtplantage nede sydpå i mange år, så alle kalder mig Gråpæren.”

“Sydpå?”

“Aakirkeby. Men jeg har den ikke længere. Jeg fik et træ i hovedet for nogle år siden, og så blev det svært at passe frugttræerne. Det hele stod og groede til. Kirsebær, æbler, pærer, blommer hang og rådnede på grenene.” Gråpæren skoddede sin cigaret og tændte en ny.

“Nu er det en andens hovedpine. Og ved du, hvad jeg skal med pengene, jeg fik for gården?”

Jeppe drak af sin Gammel Dansk og rakte ud efter colaen for at skylle efter.

“Jeg skal til Madeira! Har du været der? Madeira er det skønneste sted i verden. Du finder ikke smukkere ø end det. Så der flytter jeg sgu ned!” Han slog let på disken, og Mona fyldte op med Gammel Dansk.
“Madeira, siger du?” Jeppe fandt sin egen cigaretpakke frem og tændte dagens første. Man må jo hyle som de ulve, man er iblandt. Mona så afventende på ham og skænkede så op til ham også.

“Jeps, jeg skrider fra det her lorteklima, lige så snart jeg får chancen. Og jeg kommer ikke til at savne et eneste af de her røvhuller!”

Jeppe smilede til ham.

“Inden du flytter udenlands, må jeg så ikke spørge dig om noget? Jeg leder efter Nikolaj Dybris, eller rettere hans søster gør, og jeg hjælper hende. Hun siger, han plejer at komme her ...”

Tavsheden, der fulgte, var øredøvende. Jeppe kunne lige så godt have væltet alle glassene på gulvet, så stille blev der. Havde juke-boksen ikke lige spillet Johnny Cash?

“Så kan det være, at Helligånden endelig har fået sin hævn.” Grå-pæren grinede for sig selv og løftede sit glas op mod en imaginær Vorherre.

Før Jeppe kunne nå at spørge, hvad han mente med det, smed Mona en karklud på disken og begyndte at tørre den af i store cirkler. Jeppe var nødt til at løfte colaflasken, så den ikke væltede.

“Nikolaj er ikke velkommen her og har ikke været det i årevis.” Hun smed kluden i vasken og foldede armene over brystet. “Når du finder ham, kan du hilse ham og sige, at det stadig gælder. Colaen var på huset.“

Jeppe blev siddende et øjeblik for at se, om hun virkelig mente det, men da hun blev stående og ikke fortrak en mine, rejste han sig til sidst og skoddede sin cigaret i det overfyldte askebæger.

“Så siger jeg tak for skænken.”

Mona vendte sig om og fyldte glas i en opvaskebakke. Da Jeppe begyndte at gå, hev Gråpæren fat i ham og hviskede:

“Han holder til på Dåsen nede bag Netto. Bare spørg efter Dåsen, så finder du ham!”
Kære søster

I går var vi til markedsdag på Hedegaarden. Det var Finn, der inviterede os, han kender gårdejeren. Dorthe blev hjemme med den lille, men Marco fik lov at tage med.

Vejret var med os, det var en af de velsignet varme sensommerdage, vi har så få af. Der var pyntet op på gårdspladsen og i gårdens største lade med lyskæder, halmballer og bakker med frugt, og jeg følte mig hensat til en Morten Korch-film. Min indre storbysnob rørte på sig, må jeg indrømme, men der var levende musik (harmonika og guitar i en tvivlsom kombination ), helstegt lam og god stemning, så jeg endte med at overgive mig.

Ida var upraktisk klædt i cowboybukser, der så ud, som om de var malet på hendes ben, og en nedringet top, hun havde lånt af en veninde. Hun begyndte at fryse, det sekund vi steg ud af bilen. Men selv i det udfordrende antræk var hun lysende smuk. Der er noget helt exceptionelt yndigt over den skære skønhed, som teenagere ubevidst bærer rundt på. Noget rørende ligefrem.

Jeg betragtede hende hele dagen med en klump i halsen. Min egen kvindelighed gør sig så småt klar til pension, og min store pige er snart på vej væk fra mig. Jeg sørger over alt det, jeg ikke nåede at give hende, mens tid var. Opmærksomheden, der
manglede, ikke nok, aldrig nok, trygheden, ærligheden. Nu er det for sent.

Finn og jeg satte os sammen med nogle af de andre fra Bøls-havn, købmanden var der og Aggers og flere andre. Fader Samuel kom også, men ham sørgede jeg for ikke at havne ved siden af. Alle taler så varmt om ham og alt, hvad han og kirken gør for øen, men jeg kan ikke lide ham.

Ida gider ikke blive set i n ærheden af sin mor for tiden, så hun gik rundt mellem boderne med en klassekammerat. Nikolaj og Marco begyndte at kravle rundt under langbordene og drille folk ved at lægge æbler i deres tasker og binde snørebånd sammen. Nikolaj er kun to år ældre end Marco, men styrer tydeligvis legen. Marco kan godt være lidt introvert og stille, men han ser op til Nikolaj og tilbeder ham, som kun børn kan. Det er ret nuttet.

Desværre var en affestdeltagerne ikke af helt samme opfattelse. Jeg ved ikke, hvad der gjorde ham så rasende, men pludselig var der en ung mand, der råbte op og løftede Nikolaj i kraven, så han sprællede i luften. Fordi han er lang, tror folk ofte, at han er ældre end sine elleve år.

Finn og gårdejeren lagde sig hurtigt imellem og fik manden dysset ned, mens jeg trøstede drengene, som blev forskrækkede og græd begge to. Heldigvis var der en isbod, og to store vafler fik dem hurtigt til at tænke på noget andet. Ti minutter senere legede de igen, denne gang dog uden for laden.

Gårdejeren, som hedder Anton, fulgte den vrede mand ud og ventede, til han var kørt. Jeg håber ikke, han havde drukket! Men det var en lettelse, at han ikke fik lov at blive. Finn købte kajfe til os og forklarede, at den vrede mand er fisker med tre kuttere i Nexø Havn. Savværket har leveret træ til de kuttere, så Finn kender fiskeren. Han er ikke engang tredive år gammel, men har allerede tjent sin første million på at trawle torsk op af
Østersøen og sælge dem til amerikanerne. Det er steget ham til hovedet, forklarede Finn, og ikke kun ham. Der er åbenbart tale om en decideret \‘fiskeribobleDe unge mennesker på øen stiler kun efter at blive fiskere eller arbejde på filetfabrikkerne. En slags guldfeber, bare med laks og sild i stedet for ædelmetaller. For en som mig, der ikke har hørt om andet end kvoter, truede bestande og ophugning af både de seneste mange år, giver den slags historier øen et skær af Klondyke.

Det er, som om Bornholm er sit helt eget univers. Frigjort fra fastlandet, men også lidt glemt, overladt til sine egne regler og veje. Måske er Bornholm det garderobeskab, der leder til Narnia, hvor børnene kan forsvinde ind i eventyret og gemme sig for virkeligheden?

Dit brev kom, kære Argy, for et par dage siden. Det, du skrev om at gå tur langs med Søerne og lede efter årets første spæde kastanjer, gav mig et sug i maven af savn efter byen og livet, som det var engang. Livet inden øen, livet inden børn.

Kærligst

Margy
Jeppe måtte ind i Netto på havnen og spørge kassemedarbejderen om vej, før han fandt frem til den Dåse, Gråpæren talte om. På en bar jordlod bag supermarkedet stod en ramponeret skurvogn og en frokostbænk med panoramaudsigt over havet. Skurvognen var, forklarede kassemedarbejderen, blevet sat på havnen til de borgere i Allinge, som holdt af at mødes over en bajer, men ikke havde råd til Hutten. Indenfor i vognen var der læ for frost og blæst, og døren stod altid åben. Hvorfor stedet kaldtes Dåsen, kunne hun ikke svare på, men det var da kun godt, at “sutterne” havde et sted at mødes, så de ikke “generede supermarkedets kunder”, som hun sagde.

Allerede inden Jeppe åbnede døren til skurvognen, genkendte han den hæse latter, som lød derindefra. Louis. Jeppe trak døren op og blev mødt af samme tætte røg som på værtshuset. Der var ikke tændt lys i skurvognen, og i det sparsomme dagslys fortonede interiøret sig i røgen. Jeppe anede et træsofabord og nogle ukurante lænestole, på væggen en opslagstavle med fotos og bagerst i lokalet to skikkelser med hver deres tændte cigaret.

“Så er der sgu fint besøg, Lassefar. Det er min tjøvenhavner-kollega.” Louis udtalte bynavnet på overdrevent bornholmsk. Det lød som en provokation. “Hvad laver du her, Jeppe?”

Jeppe trådte nærmere.

Louis stod sammen med en usædvanlig høj, glatraget mand, som havde narkomanens stirrende blik og en tynd rød vindjakke lynet
helt op i halsen. De lænede sig op ad væggen omkring et lille køleskab, der blev brugt til afsætning for deres guldøl og en kaffekop med cigaretskod.

“Ser hyggeligt ud. Fyraftensøl allerede?” Jeppe skelede til sit armbåndsur, mens han spurgte. Klokken var ikke mere end kvart over tolv. “Jeg troede, vi havde travlt.”

“Og det skulle komme fra en, jeg har givet fri hele dagen?! Skulle jeg have haft seddel med hjemmefra, eller hvad? Det er mit firma, jeg styrer selv min arbejdstid. Du er ikke den eneste, der har et liv uden for skoven,” sagde Louis tvært, inden han tømte ølflasken og ræbede. “Du plejer ikke at hænge ud her i Dåsen. Hvad skylder man æren?”

“Jeg leder efter Nikolaj Dybris. Så vidt jeg har forstået, plejer han at komme her?”

“Nikolaj? Var han ikke taget ud at sejle?” Det var fyren i vindjakken, der spurgte.

“Det ved jeg ikke. Men det gør I måske?” Jeppe nikkede over mod Louis. “Jeg kan forstå, at I er venner ...”

Louis bukkede sig ned til det lille køleskab og tog tre guldøl ud. Han fandt en nøgle frem fra lommen, som han brugte til at åbne flaskerne, og rakte Jeppe en øl.

“Venner? Hvem fanden har sagt det? Jeg kender ham dårligt nok.” Han lo og blottede sin grå fortand. “Skål.”

Jeppe drak tøvende. “Havde du ikke lånt ham noget værktøj, som du gerne ville have tilbage? Jeg har hørt fra hans søster, at du kom forbi huset i går?”

“Kender du Ida?” Spørgsmålet røg ud af Louis, og Jeppe kunne se, at han fortrød det med det samme.

“Ja,” nøjedes Jeppe med at svare. Ingen grund til at uddybe. “Altså, jeg har da mødt Nikolaj masser af gange. Han kender jo Sonne-familien. Men vi er ikke venner, det vil jeg ikke kalde det.” “Alligevel lånte du ham noget værktøj?”
Louis trak på skuldrene. “Jeg vil faktisk gerne have det tilbage. Men han tager ikke sin telefon.” Han pegede med flasken på sin kammerat. “Så måske har du ret i, at han er taget ud at sejle, Lassefar.” “Det var sgu da dig, der fortalte mig det. At han havde taget en tjans som maskinmester på et containerskib og skulle sejle i Asien i et halvt år.”

Louis gik i stå med flasken hængende i luften foran munden. “Det er fandme da løgn, det har jeg aldrig sagt.” Han grinede. “Har du glemt at tage din Risperidon, eller hvad fanden det nu hedder, dit antipsykotiske halløj?”

Lasse grinede med.

Jeppe lod deres latter klinge af, før han spurgte igen.

“Ida har ikke talt med ham siden august. Ville han ikke have givet sin søster besked, inden han rejste af sted så længe? For ikke at sige sin arbejdsgiver eller naboen måske?”

Louis studerede etiketten bag på sin øl.

Kammeraten nikkede. “Man skulle næsten tro, han var død.” Jeppe kiggede på ham og drak igen. Det var længe siden, han sidst havde drukket stærk øl, det prikkede i tindingerne.

“Hvem kunne ellers tænkes at vide, hvor han er? Du siger, han kender Sonne-familien. Er det Finn, jeg skal spørge?”

Louis vendte øjne og sukkede, som om Jeppes mange spørgsmål var begyndt at kede ham. “Det ved jeg ikke, du. Jeg har bare mødt ham på savværket engang.”

“Masser af gange, sagde du vist?” Jeppe lod blikket glide hen over skurvognens mølædte lænestole og opslagstavlen med fotos og nikkede anerkendende. “Det er ellers et hyggeligt sted, I har her.”

“Det er Zelotens Børn, der har sat vognen op,” svarede Louis’ kammerat beredvilligt. “En af de lokale frikirker. De gør meget for lokalsamfundet, for de udsatte og de ensomme. Jeg har aldrig selv abonneret på ham Jesus, men det er ikke kun skidt, der kommer ud af hans religion.”
“Zelotens Børn, dem har jeg aldrig hørt om?”

“Ja, du må ikke spørge mig, hvad de er for nogen,” grinede kammeraten. “Men rygterne siger, de har hænderne godt nede i savværkets kasse.”

“Så er det godt, Lassefar!” Louis satte ølflasken hårdt ned, så den brusede over.

“Det er sgu da også dig, der har fortalt det! At savværksfruen var troende og brugte af formuen på sin kirke, inden hun pludselig stillede træskoene.”

“Nu er du jo dum at høre på! Du har fået for meget, dit fjols.” Louis greb fat i vennens arm og trak ham af sted. “Kom, jeg følger dig hjem. Vi ses i morgen tidlig, Jeppe!” De masede sig uelegant forbi Jeppe og ud, vennen højlydt protesterende og Louis sammenbidt tavs.

Jeppe lod skurvognens tynde dør klapre i bag dem, før han fandt en pakke Kleenex frem fra frakkelommen, foldede et papirlommetørklæde ud og fiskede Louis Kofoeds stadig varme cigaretskod forsigtigt op af koppen på køleskabet. Da han havde sikret sig, at skoddet var helt slukket, pakkede han det ind og lagde det i sin lomme. Selvom han ikke kunne undgå at sætte spor på det, ville man stadig kunne hente Louis’ DNA fra skoddet, hvis det skulle blive aktuelt. Med kameraet i sin telefon fotograferede han opslagstavlens mange ukendte ansigter, inden han gik ud i den friske luft.

Jorden gav sig duvende under hans skridt, og han vidste, at fornemmelsen ikke kun skyldtes alkoholen. Det var politimanden i ham, der rørte på sig igen. Inden han startede bilen med kurs mod savværket, så han sig i bakspejlet. Hans øjne lyste.

Kapitel 12

Anette hilste på Torben Falck ved kaffemaskinen og trådte ind på sit kontor, lige da Bornholms Politi ringede tilbage. Stemmen i røret lød så ung, at Anette først blev forvirret.

“Sig mig, hvem taler jeg med?”

“Ditte Vollmer, politiassistent af første grad, jeg arbejder som efterforsker ved Bornholms Politis efterforskningsenhed.” Den unge kvinde talte langsomt og tydeligt som til en ældre, svagtopfattende person. “Jeg ringer angående Jan Søgård.”

“Ja tak, jeg er med, jeg troede bare, det ville være en voksen, der ringede.” Stilheden på linjen fortalte Anette, at hun var gået for vidt. “Beklager, det var bare for sjov.”

“Ha ha,” lød det tørt.

Anette vred sig ud af frakken og smed den over en stoleryg. Kastede et langt blik efter den romkugle, hun havde købt til sin kaffe som nu lå og svedte i en papirpose. Den måtte vente lidt endnu.

“Lad os komme til sagen. Jan Søgårds sommerhus, hvad har I fundet?”

“Det viste sig ikke at være nogen helt nem opgave. De to betjente, vi sendte til Balka Strand, ankom til et mørkt hus med gardinerne trukket for og postkassen fuld af lokalaviser. Der var ingen ringeklokke, så de bankede på og ventede. Efter et par minutter gik de en tur rundt om huset.”

“Mm-hm.” Anette modstod trangen til at skynde på den unge
efterforsker, som åbenbart holdt af en detaljegrad ud over det nødvendige. Hun havde vist pisset hende nok af i forvejen.

“Det så umiddelbart pænt og velholdt ud og lignede alle de andre sommerhuse herovre, som bliver lukket ned for vinteren og genåbnet til påske. Ikke noget at komme efter ...”

Anette ventede. Kom der et men?

“Heldigvis gik betjentene en runde i kvarteret og stemte dørklokker hos de fastboende. Da de nåede om på parallelvejen til genbohuset, hvis grund støder op til Jan Søgårds, var der bid. Der bor en keramiker, som kender Jan og ofte snakker med ham på stranden. Hun kunne fortælle, at han, så vidt hun kunne bedømme, havde tilbragt hele sommeren på Bornholm, for hun havde set ham bade næsten hver morgen frem til først i august.”

“Og så?”

“Ja, så regnede hun med, at han var rejst hjem, som feriegæster jo gør. Men hun havde faktisk forsøgt at få fat på ham i dagevis, forgæves, og var ved at være desperat.”

“Hvorfor?” Anette mærkede endnu et forvarsels pust blæse over nakken.

“Fordi hun var generet af fluer, og hun blev mere og mere overbevist om, at insekterne kom fra Jans sommerhus.”

Anette sukkede. Hun vidste, hvad der kom nu. Den tragiske tilbagevendende historie om folk, der dør alene og bliver glemt. Jan Søgård var ikke den mand, som var endt i to gamle rejsekufferter i København.

“Har I været inde?”

“Betjentene brød døren ned og fandt ham på stuegulvet. Det ligner et slagtilfælde, men det er svært at sige. Han var gået så meget i forrådnelse, at han var vokset sammen med gulvtæppet.”

*
I det grå eftermiddagslys lignede savværket i Østerlars et sted, narkobaroner ville holde til i en firserfilm. Store, moderne fabrikshaller med elektrisk lys brændende i de få vinduer, udendørs stabler af stolper og bjælker lagt på kryds og tværs og et ældre bindingsværkshus gemt bag et højt stakit. Jeppe havde været her før og vidste, at kontoret lå bag stakittet.

Han åbnede lågen, standsede og lyttede efter hundene. En mild alkoholtåge hang stadig over ham, forstærket af den smertestillende medicin. Han burde hverken køre bil eller afhøre folk i den tilstand, det ville han normalt aldrig have gjort. Men på øen gjaldt andre regler end i byen, og han var bare en mand, der hjalp en bekendt.

Han bankede på hoveddøren.

Camille Sonne åbnede og smilede overrasket til ham. “Politimanden?! Hvad er der nu galt?” Hun blev stående med hånden på håndtaget. Hendes mørke hår hang løst og så ud, som om det ville være blødt som silke at røre ved. Hun havde en sweater på, der sad til om kroppen, og stramme jeans.

Jeppe skyndte sig at hæve blikket. “Er Finn på kontoret? Jeg skulle hente en hjelm.”

“Min far gik tidligt i dag. Men han har lagt hjelmen frem. Vil du komme ind, eller foretrækker du at stå ude i kulden?”

“Tak.” Han trådte ind i entréen og kunne ikke undgå at strejfe hendes bryst med sin arm. Luften indenfor var varm og lugtede sødligt af billige duftlys. Han lynede frakken op og pegede på døren til kontoret. “Den vej?”

“Den ligger i køkkenet. Jeg er ved at være klar til at holde fyraften. Et glas vin? Eller er du en ølmand?”

Jeppe lod hende gå i forvejen og fulgte efter med et hurtigt kig til den denimklædte numse. Hvis han drak mere, ville han gøre noget dumt.

“Vin lyder dejligt, tak.” Han behøvede jo ikke at tage mere end en tår eller to. Køkkenet viste sig at være småt og gammeldags med lino-
leumsbordplade og lavthængende loftslamper. Hjelmen lå på køkkenbordet, Jeppe gav den et klap.

“Jeg havde faktisk håbet, jeg kunne spørge din far, om han ved, hvor Nikolaj Dybris befinder sig. Men du kender ham vel også?” “Mm-hm.” Hun vred skruelåget af en flaske vin og rodede i de gamle overskabe efter glas. “Det bliver af kaffekopper, er jeg bange for. I det mindste er de ikke skårede. Pas på, der er overfladespænding.”

Camille rakte ham grinende en porcelænskop fyldt med vin, lænede sig op ad køkkenbordet og drak selv. “Ah, klokken hvidvin er det bedste tidspunkt på dagen! Nikolaj, hvad skal du bruge ham til?” Tonen var skødesløs, stemmen let som en forårsdag.

“Ida er bekymret for ham. Ved du, hvor han er?”

Hun rystede på hovedet. “Han er min storebrors ven, ikke min. Jeg har altid syntes, han var lidt af en fuckup.”

“En fuckup?”

“Ja, du ved ... typen, der taber fødselsdagskagen på gulvet, lige inden den skal serveres. Altid optændt af store planer, der aldrig bliver til noget. Druk, stoffer, fyringer. Nikolaj er flink nok, bare lidt stakkels. Jeg har aldrig fattet, hvad min begavede, succesfulde storebror skulle med ham.” Camille lagde hovedet på skrå for at vise, hvor uforståeligt det var.

Jeppe drak lidt og fortrød med det samme. Hans hoved begyndte så småt at snurre. “Tror du, Marco ved, hvor han er? Ida har spurgt ham, men måske ved han mere, end han fortæller hende?”

“Han har ikke sagt noget, men jeg skal da også gerne spørge, hvis det er?” Hun hævede det ene bryn. Det lignede en invitation til mere.

“Det må du meget gerne.” Jeppe så ned i kaffekoppen. “Der går et rygte om, at Nikolaj er taget ud at sejle ...”

“Ha! Hvad har han da stjålet denne gang?”

Hendes tænder var takkede som et barns, vipperne lange og tætte,
så øjnene virkede enorme. De granskede ham på en måde, som fik ham til at føle sig nøgen.

“Tror du, han stjal Julens Glæde?”

“Hold op, det ved alle da!” Camille så roligt på ham og løftede sin kaffekop i en skål. Hendes sweater gled op og blottede et stykke bart maveskind.

Jeppe gengældte skålen og stillede koppen fra sig på køkkenbordet. “Der går også et rygte om, at han er hoppet ud fra Helligdomsklipperne.”

“Det ville Nikolaj aldrig gøre. Han har ikke nosserne til at begå selvmord.”

“Men kunne han have ... lysten?” Jeppe sukkede. “Det er et forkert ord, men du ved, hvad jeg mener.”

Camille stod lidt og tænkte, før hun svarede. “Jeg ved ikke, om Nikolaj var suicidal. Han var ret konsekvent med at tiltrække sig fiasko og smerte, men er mænd ikke generelt det?”

“Er vi?”

“Ja. Mænd opsøger smerte, vi kvinder bærer den i os i forvejen,” sagde hun konstaterende. “Mere vin?”

“Ellers tak.” Han burde gå. “Jeg prøver at fange Finn en af de nærmeste dage. Tak for din tid.”

“Skulle det være en anden gang.” Hun smilede igen og blottede sine spidse hjørnetænder. Som en ilder, tænkte Jeppe.

Han greb hjelmen og begyndte at gå, denne gang gyngede underlaget for alvor. I døren vendte han sig om.

“Jeg er stødt på noget, der hedder Zelotens Børn. En frikirke. Siger det dig noget?”

Hun ændrede ikke udtryk, smilede fortsat.

“Du behøver ikke at sige frikirke, som om det var et råddent æg, nogen har tvunget dig til at tage i munden. Zelotens Børn er en helt almindelig kristen kirke, tilfældigvis den, min familie går i, når vi ellers kommer af sted. Hvad har den med Nikolaj at gøre?”
“Ikke noget. Jeg var bare nysgerrig.”

Jeppes telefon begyndte at ringe. Han løftede hånden til afsked, men Camille havde allerede vendt ham ryggen.
Kære A

Dorthe Sonne er død!

Finns kone døde sidste fredag, kun niogtredive år gammel og mor til to børn. Efter længere tids sygdom, som det hedder. Cancer. Hun blev fundet i sin seng, var udåndet diskret og uden forstyrrende kropsvæsker, hvis man skal tro den officielle forklaring.

Tragedien fylder lokalsamfundet, som samtaleemne, som sladder, som sorg. Jeg er uventet ked af det. I betragtning af at jeg aldrig rigtig lærte hende at kende, og at hun altid lagde afstand til mig, burde jeg vel ikke være så påvirket. Men jeg sørger. For Finn, for børnene og for det menneske, der aldrig nåede at holde af livet, før hun døde.

En kvinde forventes at ofre sig selv, når hun får børn. Gladeligt og udenforbehold. Sådan var det, dengang jeg fik Ida for sytten år siden, og så vidt jeg kan se, har det ikke ændret sig synderligt trods ligestillingsdebatter og barselslovgivning.

Jeg forsøgte selv at gøre det anderledes - ved at adoptere alene (Elias var trods alt kun med proforma) og dermed tage magten over moderskabet tilbage, ved at insistere på at bevare mine faglige ambitioner og ved fortsat at rejse. Guderne skal vide, at mine børn betalte en pris for, at deres mor kunne have sin frihed (eller noget af den), men forhåbentlig fik de noget andet med sig, tror du ikke?
Problemet er måske snarere, hvis man IKKE stiller krav, men bare føjer samfundets urealistiske forventninger til selvopofrelse og absolut moderkærlighed. Jeg tror, det var det, Dorthe Sonne gjorde -fordi hendes samtid og religion dikterede det - og nu har det kostet hende livet. Undskyld, det er ikke min mening at lyde så dramatisk. Eller jo, gu er det så! Det er muligt, hun havde kræft, men jeg tror, hun døde af et knust hjerte. Af sorg over livet.

Faresignalerne begyndte, da Camille blev født for små fire år siden. Først var det bare i det små, man fornemmede, at noget var galt. Dorthe tog ikke babyen op, når hun græd, og trillede tur med barnevognen uden sko på - den slags, man nemt kan tilskrive udmattelse i den første barselstid. Men efterhånden blev det tydeligt for mig, at tingene ikke var, som de burde.

Finn begyndte at tage babyen med på arbejde, selvom Dorthe var hjemmegående og forventedes at tage sig af børnene, mens han passede savværket. Ægteskab på den gammeldags manér. Jeg ved ikke, hvad der gik galt, vi talte slet ikke om den slags, men efter få måneder var Finn bare den, der havde barnet. Måske var han bange for, at hun skulle gøre babyen fortræd.

Det var også på det tidspunkt, Dorthe for alvor begyndte at være troende. Eller rettere, troende har hun jo hele tiden været, men efter Camilles fødsel blev hun mere og mere aktiv i den fiollede frikirke, familien er medlem af, og brugte flere aftener om ugen på arrangementer og frivilligt arbejde.

Det gik ud over hele familien, også Marco. Han har altid higet efter sine forældres opmærksomhed, men aldrig rigtig fået den. Den førstefødte søn i en velstående kristen familie, hvordan kan han være forsømt, tænker man? Men det er han! Finn fortalte mig forleden, mens han rullede med øjnene, at Marco er
begyndt at tisse i sengen igen. Som tiårig! Herregud, han har lige mistet sin mor! Jeg ville ønske, jeg kunne gøre noget for drengen, men hvad skal jeg stille op? Tale med Finn, som er så låst af sorg, at han dårligt kan se mig i øjnene mere?

Jeg trøster mig ved, at Nikolaj i det mindste stadig gider være sammen med Marco, selvom han egentlig er vokset fra at lege og hellere vil høre musik og spille bold. Mit hjerte svulmer for min store dreng, når jeg ser dem stikke hen over klipperne i en gang tagfat, eller hvad de nu finder på. Hans omsorg er den eneste formildende omstændighed i denne katastrofale tid.

Åh, vinteren er forbandet i år! Jeg fryser helt ind i knoglerne og ville give hvad som helst for at sidde i dit hyggelige køkken med brændeovnen tændt og te på kanden.

Ikke et særlig opløftende brev, beklager! Jeg opper mig næste gang.

Din Margy
“Har du tid til at snakke? Jeg trænger til at vende sagen med et fornuftigt menneske "Anette trak hætten op mod den begyndende støvregn. Den var iskold og føltes som nålestik i ansigtet. Hun stod på havnekajen for at kunne ringe i fred og ro, men vejret var ikke med hende. Parkeringspladsen foran politigården lå øde hen, og var det ikke for Jeppes stemme i røret, kunne hun snildt være det sidste levende menneske på en virusramt klode.

Hun vendte ryggen til vinden og gik langs vandet.

“Læreren lå og rådnede i sit sommerhus, efter hvad der højst sandsynligt var et slagtilfælde, så vi har stadig ingen identifikation af liget i kufferten.”

“Pis!” Det skramlede i røret, som om Jeppe tabte telefonen og efterfølgende famlede efter den. Hans stemme lød igen, hæs og fjern. “Undskyld, så er jeg tilbage. Hallo?”

“Sig mig, er du fuld, Jeppesen?”

“Bare træt.” Vinden blæste i røret, så hun næsten ikke kunne høre ham. “Og måske også lidt snalret. Jeg bliver i hvert fald nødt til at gå en tur, før jeg tør køre.”

Anette standsede på kajen. “Hvornår er du begyndt at drikke om eftermiddagen? Sig mig, har du det okay derovre på øen?”

“Rolig, jeg har kun fået Gammel Dansk og lidt vin, og det var ikke med min gode vilje. Alkoholen reagerer bare dårligt med ibuprofen-erne.”
“Intet af det, du siger, gør mig roligere. Tager du nu smertestillende igen?”

Han sukkede tungt, eller også var det vinden.

“Jeg arbejder hårdt, Anette. Ville du noget?”

Hun bed sig i tungen. Hvis Jeppe troede, han kunne gå i hundene uden hendes indblanden, ville han blive klogere. Men lige nu, på en vindomsust telefonlinje, var det nok bedst at holde fokus på sagen. “Hvad fandt du ud af om Nikolaj?”

“Han er ikke blevet set siden slut-august, og der går rygter om både flugt og selvmord, men ingen ved noget konkret. Han lader til at være lidt af en sjuft, du ved: tyveri, druk og svigtede aftaler hele vejen rundt. Efter sigende har han stjålet fra det lokale værtshus, eller rettere fra dets gæster, så han er ikke særlig populær.”

Regnen tog til, og Anette spejdede efter et sted, hun kunne komme i læ. “Kan han tænkes at være kokainmisbruger?”

“Nemt! Det lyder, som om han har levet et hårdt liv.”

“Vores offer har sniffet hul i næseryggen. Hvor gammel er Nikolaj?”

“Jeg er ikke helt sikker, men han er Idas lillebror, så nok knap halvtreds.” Jeppe lød forpustet, som om han gik op ad bakke. “Hør nu, hvis han matcher med jeres lig i kufferten, og kufferten i øvrigt er købt på Bornholm, så er du alligevel nødt til at få din røv herover. Jeg skal tilbage til skoven i morgen, jeg kan ikke hjælpe dig mere.” “Jeg har ikke brug for din hjælp! Eller dine gode råd,” bed Anette og fortrød med det samme. “Okay, det mente jeg ikke. Ikke på den måde.”

“Det er helt fint, Anette, jeg ved, hvordan det er at stå med ansvaret. Man bliver hudløs.”

Hun nåede frem til et læskur og stillede sig i ly mellem cyklerne i det. Regnen smeltede himmel og jord sammen til én våd masse af elendighed. Hudløs var ingen overdrivelse.

“Regner det også hos dig?”
“Ikke lige nu.”

Anette gned ansigtet med sin frie hånd. “Jeg må hellere tage en færge over i aften og sætte det lokale politi i gang. Den efterforsker, jeg talte med om den savnede lærer, lød, som om hun var fjorten. Ikke særlig betryggende.”

Han lo kort. “Vil du have, at jeg informerer Nikolajs søster om vores mistanke? I får jo brug for at komme ind i huset og tage prøver, så måske er det bedst, hun ved besked ...”

“Kan du ikke nøjes med at fortælle hende det absolut nødvendige, så tager jeg den selv i morgen?” Anette flyttede på sig for at få blodomløb i sin kolde fødder og kom til at skubbe til en cykel, som truede med at vælte og tage resten af cyklerne med sig i faldet.

“Fuck, øjeblik! Åh, så skal hundene også passes hos mine svigerforældre. Det hader de.”

“Hundene eller dine svigerforældre?”

“Begge.”

Jeppe grinede igen. “Når du er herovre ... altså, hvis jeg kan gøre noget, så siger du bare til, ikke? En snak eller et godt råd. Efter arbejde laver jeg alligevel ikke det store.”

“Tak, Jeppesen.” Anette smilede ned i sin telefon. “Jeg vil altid gerne høre om dine fornemmelser, det er lige før, jeg går og savner dem. Fornemmer du noget nu?”

Der blev stille på linjen. Så svarede han alvorligt.

“Jeg er stødt på en frikirke nogle gange.”

“Ja? Dem er der vist mange af på Bornholm. Hvad med den?” “Det ved jeg ikke. Så vidt jeg ved, har Nikolaj ikke noget med den at gøre. Der er bare ... det er en fornemmelse, ikke andet.”

“Okay, tak.” Anette vovede sig ud i regnen igen og satte kurs mod bilen med Jeppe i røret. Så meget savnede hun heller ikke hans ulogiske instinkt.

“Mystisk frikirke, den skriver jeg mig bag øret.”

“Familien, som ejer et af de savværker, vi leverer træ til, er invol-
veret i den. Og de kender Nikolaj, sønnen Marco er ven med ham. Kirken har doneret en skurvogn til de lokale sutter, så den engagerer sig i lokalsamfundet, men ... Ja, det er som sagt bare en tanke, kig på det, hvis det giver mening. Den hedder Zelotens Børn.”

Anette standsede. Regnen slog mod panden som iskolde fingerspidser over huden. “Hvad sagde du?”

“Zelotens Børn. Med z.”

Anette blinkede op mod regnen og den mørkegrå himmel. Så satte hun i løb hen mod bilen.

Kapitel 13

Esther rejste sig fra skrivebordet i karnappen og kiggede ud ad vinduet. Hun kunne høre vinden flå i havens træer, men stort set intet se. Endnu en gang fik hun den tanke, at nogen betragtede hende derude fra skyggerne. Du fabulerer, sagde hun strengt til sig selv, men angsten lod sig ikke dressere. Hun havde lige lagt på efter at have talt med Jeppe og ville ønske, hun havde taget mod til sig og bedt ham kigge forbi. Udsigten til at være alene i huset hele aftenen fyldte hende med ubehag.

Ida var kørt til en aftale hos en gammel ven af familien, og Esther havde forsikret hende om, at hun havde det fint på egen hånd. Jeg skal jo arbejde, det bliver hyggeligt. Og hun havde ment det.

Men så var mørket faldet på og huset blevet vakt til live. Det knirkede og puslede, og den mærkelige lugt virkede mere påtrængende end før.

Esther vendte ryggen til vinduet og gik gennem stuerne mod køkkenet uden at se til hverken højre eller venstre. De mange breve på væggene hvislede, når hun passerede dem og satte luftstrømme i bevægelse. Hun forestillede sig, at brevene var blege hænder, der rakte ud efter hende, og skuttede sig. Ud ad øjenkrogen fornemmede hun de sorte sække, en gammel stol med lurvet ryglæn, og så en pludselig bevægelse. Hun nåede at gispe højt, før hun forstod, at det bare var lyset fra en forbikørende bil, som reflekteredes i vitrineskabet.
På køkkenbordet stod en flaske rødvin, hun havde lovet sig selv ikke at åbne. Det vigtigste er ikke at drikke alene. Allerede den første tår lagde en bund af ro i hende, den næste tilførte en lille dosis ligegyldighed, og med den tredje flyttede vejrtrækningen fra halsen og ned i maven.

Det skulle nok gå. Huset var gammelt, men det var hun jo også, så det passede fint sammen. Det er bare grene på taget, mindede hun sig selv om og skænkede efter i glasset. Blæst og natur, ikke andet.

Det var ikke lykkedes Jeppe at finde Nikolaj, men til gengæld ville det lokale politi åbne en eftersøgning af ham i morgen. Det skulle nok gå alt sammen.

Hun bar glasset med sig gennem den mørklagte stue, standsede og trak vejret roligt trods lugten. Hun nægtede at lade sig kue af sin krops kujoneri. Vinen gjorde hende modig.

Endnu et sæt billygter lyste gennem vinduet. Esther stillede glasset fra sig. Hendes øjne havde vænnet sig til mørket nu, og hun følte sig roligere, huset trængte jo bare til en klud og lidt oprydning. Hendes blik faldt på de sorte sække i hjørnet af stuen, hun talte tolv og var i gang med at åbne den første, før hun nåede at tænke videre over det. Måske kom den ubehagelige lugt derfra?

Esther tændte lommelygten i sin telefon og lagde den på gulvet, så den dannede en lille cirkel af lys. Den første sæk, hun åbnede, indeholdt tøj, ikke foldet, men krøllet sammen som vasketøj på gulvet i et teenageværelse. Jeans og bluser, de lugtede hengemt af kælder og svunden fortid. Men ikke af råd.

I den næste pose lå stakke af magasiner og blade, primært antropologiske tidsskrifter og Margrethes internationalt publicerede artikler. Jordens Folk, Tidsskriftet Antropologi og Journal of the Royal Anthropological Institute.

Esther løftede et af bladene op og holdt forsiden ind i lyset. Annual Review of Anthropology fra 1986, en af overskrifterne lød “Indigenous States of Southeast Asia”. Hun lagde bladet tilbage i
posen og lukkede den med et suk. De ting, vi samler gennem livet, som med alderen udgør mere og mere af vores identitet, har ingen værdi for andre, tænkte hun trist. De dør med os og kan lige så godt blive smidt ud med det samme.

Den næste sæk var fyldt med slidte brugsgenstande, brødkurve, bogstøtter og lysestager. Esther beundrede en flot gammel kandelaber, som havde fået buler i foden, men stadig skinnede gyldent under et lag af snavs. En lille trææske på bunden af sækken viste sig at være kunstfærdigt malet med fugleflokke under skyer og et stort løvtræ foran en bondegård. Esther løftede æsken op, så hun kunne læse kunstnerens signatur i bunden.

Til Margrethe i evig kærlighed. AH 1985

“Hvad laver du?”

Esther hoppede af bar forskrækkelse og tabte æsken, så den rutsjede hen ad gulvet. Hendes hjerte hamrede hårdt mod ribbenene, og koldsved bredte sig over hendes krop.

Ida stod lige uden for telefonens cirkel af lys, Esther havde ikke hørt hende komme ind.

“Åh, hvor du forskrækkede mig!” Esther måtte bukke sig forover og støtte på lårene for ikke at miste balancen.

“Hvorfor har du åbnet poserne?”

Esther tøvede. De havde strengt taget ikke aftalt, at hun måtte kigge i andet end bøger og breve. Hun ville jo bare ... ja, hvad ville hun egentlig?

“Jeg fulgte bare en indskydelse. Tænkte, at lugten måske kom fra poserne.”

Ida samlede den lille æske op og børstede den af med abrupte bevægelser. Så stillede hun den fra sig med et lille smæld. “Det er min bror, der har pakket poserne, og jeg vil helst ikke åbne dem uden hans tilladelse. Skal vi ikke aftale, at du holder dig til arbejdsværelset?”

“Jo, selvfølgelig. Undskyld.” Esther blev stående og så Ida binde
knude på sækken uden at vide, hvad hun ellers skulle sige. Så vendte hun sig om og gik op ad trappen, ind på gæsteværelset og lukkede døren efter sig.

*

“Cremefraichedressing, chili eller hvidløg?”

Jeppe lagde albuerne på Søjlehuzeds disk og så hen over ejerens skaldede isse.

“Chili. Tak.”

Han tog imod sin durumrulle med tørre kødstykker fra mikrobølgeovnen og betalte til kvinden ved kasseapparatet. To børn løb rundt og sparkede til en gammel mayonnaisebøtte, mens deres mor tyssede på dem. Det fik dem kun til at grine endnu højere.

Jeppe fik sine byttepenge, gik ud i kulden og begyndte at gå. Der var ti minutters gang hjem til fiskerhuset her fra Allinge-Sandvigs eneste fastfoodsted.

Gadelamperne lyste op, når han passerede under dem. Han havde en snert af tømmermænd, og måske var det dét, der fremmanede følelsen af fortabthed. Nu var Sara og pigerne færdige med aftensmaden. Han kunne høre dem drille hinanden og småskændes i køkkenet, Sara, der tyssede på dem, gryden med ris, der var brændt på. Liv. Og her gik han med en sølvpapirsrulle i en plastikpose og ingen at tale med. Skænderierne, husk dem, mindede han sig selv om, husk fjendtligheden og alle konflikterne. Det gik bare ikke. Der kommer en ny.

Kommer der en ny?

Tænk, hvis man kunne få at vide, hvor mange gange i livet man får lov at elske. Så kunne man bremse op ved den sidste kærlighed og holde fast gennem alt det svære.

Han satte sig på en bænk, foldede sølvpapiret op og spiste rullen
med ansigtet vendt ud mod det sorte hav og ryggen til Strandvejens øde asfalt.

I København var gaderne aldrig øde, pulsen slog døgnet rundt, året rundt. Larmen sled på nervesystemet, den manglende plads fik folk til at snerre ad hinanden, fordi de andre tog deres udsyn, deres luft, deres energi. Her lyste de blinkende lyskæder på et juledekoreret hus klipperne op, men ellers var det kun bølgerne og hans egen tyggen, der indikerede liv.

Kulden krøb ind under huden, han skuttede sig og smed det sidste af maden i skraldespanden, før han tændte en cigaret og fortsatte hjemad. Gåturen fik pulsen op og varmen tilbage i kroppen.

Hjemmeplejens bil holdt i tomgang foran Orlas hus. De var her nok med aftensmaden. Jeppe gik forbi hans vindue og så en kraftig kvinde stå bøjet ind over Orlas hvilestol med hænderne støttende på armlænene. I stolen sad Orla og så meget lille ud, meget mindre end hende. Hoveddøren stod på klem. Jeppe lukkede sig stille ind og blev stående i entréen. Kvindens stemme dundrede fra stuen.

“Forstår du det? Det er uhygiejnisk. Og ulækkert. Jeg holder op med at komme! Så får du ikke noget mad, Orla, hvad vil du så gøre?”

Det tog Jeppe tre skridt at nå ind i stuen. Han måtte lægge bånd på sig selv for ikke at råbe.

“Hvad foregår der?”

Hjemmehjælperen rettede sig op med et gisp og vendte sig om, tydeligt chokeret.

“Er du okay, Orla?” Jeppe søgte hans blik.

Orla nikkede.

“Hvem er du?” Hjemmehjælperen så på ham med smalle øjne.

“Naboen. Og Orlas gode ven. Hvorfor overfuser du ham på den måde?”

Hendes øjne skød lyn. “Orla har fået at vide tusind gange, at vi ikke kan komme hos ham, når her går rotter løs. Måske kan du for-
klare ham, at han er nødt til at gøre noget ved problemet, ellers holder hjemmeplejen op med at komme.”

“Du behøver ikke at råbe ad ham!”

“Jeg råbte ikke.” Hun så på ham med noget nær foragt. “Prøv du at arbejde under de her forhold. Bare én dag. Så ville du også hæve stemmen i ny og næ!”

Hjemmehjælperen skred forbi ham og ud til sin bil. Ti sekunder senere kunne han høre hende køre af sted.

Orla pillede nervøst ved plastiklåget over bakken med aftensmad. Jeppe satte sig i sofaen.

“Er hun altid sådan?”

Orla smilede svagt. “Karin kan godt virke lidt streng, men hun er god nok. Det er de faktisk allesammen, dem fra kommunen, og de arbejder virkelig hårdt. Jeg ville bare ønske, de forstod, at jeg ikke kan skille mig af med mine dyr.”

“Det kan være, vi kan finde en løsning, hvor de afleverer maden hos mig. Eller stiller den foran døren. Så er det kun, når der kommer rengøring, du skal huske at holde dem i buret. Skal jeg give det et skud?”

Orla smilede som en, der ikke længere tror på det.

“Det er sødt af dig, Jeppe.”

“Det skal jeg nok få styr på.” Jeppe rejste sig.

“Bliver du ikke lidt? Jeg er alligevel ikke særlig sulten. Var der dejligt i skoven i dag?”

Jeppe satte sig igen. “Jeg tog faktisk fri i dag og så mig lidt omkring. Fik nye venner på Hutten.”

Orla spærrede øjnene op.

Jeppe grinede afværgende. “Jeg ledte efter Nikolaj Dybris. Han kommer åbenbart på Hutten. Eller rettere kom.” Han tog telefonen frem og åbnede billedprogrammet. “Kender du til Dåsen nede i Allinge Havn?”
“Njah, det siger mig ikke noget.”

“Det er en skurvogn, som frikirken Zelotens Børn har sat op til de lokale drankere. Der holder Nikolaj efter sigende til nu.”

Jeppe viste Orla de billeder, han havde taget tidligere på dagen. Da de nåede nærbilledet af skurvognens opslagstavle, lænede Orla sig frem.

“Hvad var dét? Åh, mine øjne, det er for småt.”

Jeppe zoomede ind på opslagstavlen. Mellem nyere fotos af Dåsens venner og brugere, hærdebrede mænd med øl i hænderne, hang karikaturtegninger på ølbriketter, avisudklip og enkelte fotos, der var gulnede og tydeligt af ældre dato. Et af dem viste tre teenagere med solbleget hår, arm i arm i græsset foran et gammelt hus. To drenge og en pige.

“Der er han jo!”

“Hvem?” Jeppe zoomede yderligere ind.

“Nikolaj!” udbrød Orla glad og pegede på skærmen.

“Hvem, ham i midten?”

“Ja, det er jeg ret sikker på. Som helt ung ganske vist, men jeg mener da, det er Nikolaj Dybris.”

Jeppe studerede det gamle foto. Drengen i midten var langlemmet og blåøjet med en stor mund i et åbent og charmerende grin møntet på fotografen. Typen, der ville dukke op som det første, hvis man søgte på ord som flab og gavtyv, og som ens farmor ville beskrive som havende “et glimt i øjet”. Hans højre arm lå skødesløst hen over skuldrene på en lidt lavere, mørkhåret dreng, som vendte ansigtet mod Nikolaj, så hans blik havnede et sted mellem ham og kameraet. Til venstre for drengene stod en køn, lyshåret pige med hænderne i lommerne på de afklippede jeans. Hun smilede med lukket mund og øjnene direkte i linsen.

“Hvem er de to andre?”

“Det ved jeg ikke,” sagde Orla og lød skuffet over sig selv. “Faktisk kan jeg heller ikke komme på, hvor jeg har set Nikolaj som ung før.
Jeg synes bare, jeg genkender ham fra et eller andet sted. Måske har han været i lokalavisen?”

“Det kan være.” Jeppe kastede et sidste blik på de unge ansigter og lagde telefonen væk. Slog sig på lårene. “Nå ...”

“Måske skulle vi tage noget at styrke os på.” Orla nikkede over mod chatollet og whiskyflasken. “Så kunne du læse lidt højt imens?“ Jeppe skelede til sit ur og rejste sig. “Så bare et par sider.”

Han skænkede Four Roses op i to glas, i sit eget kun en bundskraber, og fandt bogen på sofabordet. “Du har selv læst videre, kan jeg se.”

“Jeps. Selkirk har været skibbruden alene på øen i fire år og fire måneder nu.” Orla sukkede tilfreds ned i glasset.

Jeppe slog op på side 129 og begyndte at læse højt.

Selkirk var i færd med at lave mad ved sin hytte sidst på eftermiddagen, da redningsskibet kom. Han vurderede måneden til at være januar. Han lod blikket glide over havet, og dér, på horisonten, var et træskib med hvide sejl. Han vidste, det var hans skib. Det var i den grad hans drømmes skib.

Da han så det, gik tiden i stå. Der lod ikke til at være noget interval mellem, da han blev efterladt, og dette håb om redning. Den samme vide bugt, horisontens lige linje, de høje klipper og de kredsende fugle. Intet var sket mellem dengang og nu. Kun sindets rudimentære proces. Usagt. Fortabt. Han havde ikke været noget for nogen. En skygge af sig selv.

Et andet skib kom til syne. Det lod til, at Cinque Ports og St George var her igen. Han følte sig i tvivl, frygtede, at skibene ville passere øen, ønskede, at de ville passere, frygtede tilintetgørelsen af sin solipsisme, ødelæggelsen af Øen.

“Ved du godt, hvad solipsisme betyder?” spurgte Orla.

Jeppe tog blikket fra bogsiden.
“Noget med at være alene?”

“Solipsisme er tesen om, at ens eget jeg er det eneste, man kan være sikker på virkelig eksisterer. Alt andet kan være produkter af ens fantasi, rumvæsener eller zombier. Du ved kun med sikkerhed, at du selv findes.”

“Okay ...”

Jeppe skulle til at læse videre, da Orla fortsatte:

“Men at tro, man er solen i sit eget univers og kan klare sig uden andre, er den ultimative egocentri.” Orla nikkede for sig selv. “Ingen kan klare sig uden andre, Jeppe. Ikke i længden.”

*

Anette kørte af færgen, trak ud af bilkøen og fandt som aftalt den parkerede patruljevogn på kajen. En uvant hovedpine havde sat sig bag øjnene efter en regnvåd køretur gennem Sverige til færgelejet i Ystad, og hun følte sig tung og uoplagt. På vejen prøvede hun flere gange at ringe til Svend, men når det endelig lykkedes hende at komme igennem, var forbindelsen så dårlig, at de ikke kunne høre hinanden og måtte lægge på. Nu rumlede savnet i maven sammen med sult og træthed. En middag og en god nats søvn, mindede hun sig selv om, så er du klar igen.

Foran den parkerede politibil stod en kvinde, der var petite som en teenager. Hendes spinkle skikkelse var pakket godt ind i uld og bævernylon, og hun skrævede som en kadet på eksercits med hænderne samlet bag ryggen.

Anette rullede vinduet ned.

“Ditte Vollmer, I presume?”

Den unge efterforsker så på hende uden at smile.

“PA Werner? Følg mig, vi kører forbi politistationen til en briefing. Derefter kan vi hente en sandwich på tanken og tage den med til det vandrerhjem, vi har installeret dig på. Okay?”
Vandrerhjem! Anette bandede indvendig og lovede sig selv et arbejde i det private erhvervsliv i sin næste tilværelse, så hun i det mindste kunne få et hotelværelse, når hun var væk hjemmefra.

Hun lukkede vinduet og kørte efter patruljevognen, en kort tur gennem Rønne by til politistationen på Zahrtmannsvej. I mørket så den lige så firkantet og kedsommeligt moderne ud som den i København, bare mindre.

Ditte Vollmer tastede dem gennem aflåste døre ind i bygningen og op til et åbent kontor på første sal.

“Velkommen til Bornholms efterforskningsenhed! Mandskabet er gået hjem for i dag, men her sidder vi altså.”

En håndfuld skriveborde stod mellem lave skillevægge flankeret af yuccapalmer og overdimensionerede papirkurve. Laminatbeklædte reoler med hak i hjørnerne og falmede ringbind afslørede, at den seneste modernisering lå adskillige år tilbage.

“Du kan tage bordet derovre i hjørnet, mens du er her. Brandt, en af vores kriminalteknikere, er på barsel, så det er ledigt.”

Anette satte sig på Brandts knirkende kontorstol og mærkede sædeknoglerne støde mod træpladen under den slidte polstring.

Ditte Vollmer blev stående med rank ryg og jakken på. Hendes øjne var store og lyse, ansigtet usminket og ungt. Hun lignede en, der bar på noget tungt og aldrig smilede med åben mund. Hun lignede en, der lavede mavebøjninger foran fjernsynet om aftenen. Hun lignede Anette for tyve år siden, bare i miniformat.

Anette lynede sin frakke af og fandt iPad’en frem fra tasken. “Fornemme forhold. Men lad os nu se, hvor længe jeg overhovedet er tvunget til at blive, før jeg ligefrem flytter ind.”

Ditte Vollmer løftede hagen og smilede ganske svagt, som om Anette havde sagt noget arrogant. Et øjeblik kiggede de på hinanden uden at sige noget. Så tog også hun jakken af og satte sig ved skrivebordet overfor, ret op og ned som en dommerfuldmægtig. Hun fandt
et dokument frem på skærmen, men lignede en, der allerede havde memoreret det væsentlige og kunne det udenad.

“Jeg tjekkede Nikolaj Dybris’ straffeattest. Den går så langt tilbage, at vi ikke har alt på den digitalt. Alle sager fra før 1990 ligger i arkivet i kælderen. Men han har givetvis været på kant med loven allerede inden da. Her i den digitale straffeattest har jeg tyveri af sommerhus i september 1991, forstyrrelse af offentlig orden i marts 1993, hæleri i oktober 1993, kørsel i påvirket tilstand i januar 1995, tyveri igen i april 1996, en enkelt dom for vold i oktober 1996 - et værtshusslagsmål - og ellers fortsætter det bare på samme måde. Han er for det meste sluppet med bødeforlæg og betingede domme, men har altså også været inde at afsone efter voldsdommen. I de senere år lader han til at have holdt sig på den rette side af loven, for der er ingen anmeldelser siden 2013.”

“Har du mødt ham?”

“Øh, nej...” Ditte Vollmer så på hende, som om hun havde foreslået, at de skulle spille billedlotteri.

“Jeg mener,” forklarede Anette, “Bornholm er jo en lille ø. Kender de fleste ikke hinanden?”

“Jeg er fra Rødovre og har kun boet på Bornholm i halvandet år. Men med fyrre tusind indbyggere tror jeg nu heller ikke, du skal regne med, at alle ved, hvem hinanden er.”

“Ah, okay.” Anette vendte sig irriteret om mod sin skærm. Hun var ikke vant til at blive sat på plads af efterforskere, der var halvt så gamle som hende selv. Eller af nogen for den sags skyld.

“Ved vi andet? Hvem der så ham sidst for eksempel?”

“Ikke endnu. Vi må skrive en liste over folk, der skal afhøres, når vi har besøgt søsteren i huset i morgen. Jeg har aftalt, at vi kommer med to kriminalteknikere og tager DNA-prøver klokken ni.”

“Fint. Da er jeg nok også færdig med min spabehandling på vandrerhjemmet.”

“Undskyld, hvad ...” Ditte Vollmer så oprigtigt forvirret ud.
Det frydede Anette lidt.

“Klokken ni er fint. Hvad med hans telefon?”

“Opkaldslisten for mobilen viser, at den sidst blev brugt til et opkald torsdag den 29. august klokken halv tolv om aftenen. Samtalen varede lige knap fire minutter. Min kollega, PA Poulsen, er i gang med at gennemgå telemasterne på øen for at se, om telefonen har været i nærheden derefter. Men mit bud er, at den enten er blevet destrueret eller er gået til bunds med den savnede.”

Anette løftede hovedet. “Hvem ringede han til? Kan I se det?” “Det kan vi. Det sidste opkald, Nikolaj Dybris foretog, inden han forsvandt, var til en person ved navn Louis Kofoed.”
Kære Elias

Søndag fejrede vi Nikolajs fjortenårs fødselsdag. Jeg havde bagt til den store guldmedalje - lagkagebunde og kokostoppe og teboller med kardemomme - og inviteret hele klassen og naboerne. Alligevel endte det som en miserabel affære. Eller måske ikke ligefrem miserabel, bare heller ikke særlig vellykket.

Nikolaj er stadig sur på mig over, at jeg ikke nåede hjem til hans rigtige fødselsdag den 10., og det nytter ingenting, når jeg forklarer ham om vores visumproblemer og tilbageholdelse i Ujung Pandang. Jeg prøvede! Det var ikke sådan, at jeg besluttede mig for at tage på badeferie i stedet for at nå hjem til hans fødselsdag. Men han er for umoden til at forstå force majeure, og jeg er måske for forhippet på at forklare mig i stedet for bare at undskylde. I hvert fald har vi skændtes, siden jeg endelig nåede hjem for en uge siden. Næsten en måned væk, det er ikke nemt for mig at komme tilbage. Børnene er vokset synligt — i vejret og fra mig.

Oven i det kom jeg hjem til en værre hvepserede af beskyldninger og sure miner, som det ikke var lykkedes fru Agger særlig godt at håndtere. Hun tager sig ellers af børnene på eksemplarisk vis, når jeg er væk, men denne gang har hun tydeligvis ikke anet sine levende råd.

Jeg forstår hende skam godt. Anton Hedegaard kan være ret skræmmende, når hans temperament blusser op. Jensens inde
ved siden af siger, at han kom uanmeldt og stillede sig op foran huset og råbte, da hun ikke ville lukke ham ind. Han påstår, at Nikolaj og Marco har skudt med bue og pil efter hans får og haft held med at ramme et af dem, så han var nødt til at aflive det. Nikolaj benægter pure, at det var dem.

Jeg kørte hen til Hedegaarden for at slutte fred, men der var ikke meget forsonlighed at hente hos gårdejeren. Han blev ved og ved om dyremishandling og kaldte drengene for sadister og små sataner. Når jeg spurgte, hvordan han overhovedet vidste, det var dem, påstod han, at “en af hans ansatte” havde set dem, uden at ville afsløre, hvem den ansatte var. Jeg forsøgte virkelig at mægle og tilbød ovenikøbet at betale for det stakkels kræ, men han var hverken til at hugge eller stikke i. Da jeg antydede, at der ikke var så stor forskel på, om dyret blev skudt med bue og pil eller med riffel, som han plejer at gøre det, smed han mig nærmest ud. Han skal nok blive god igen, jeg må tage forbi ham med en flaske vin en af dagene.

Nikolajfastholder sin uskyld, og jeg ved snart ikke, hvad jeg skal tro. En lille orm i mig nager som altid med mistanken om, at Marco har en dårlig indflydelse, men jeg ved ikke, hvad jeg skal stille op med den tanke. Guderne skal vide, at han har god grund til at lave narrestreger, den stakkels dreng.

Jeg forsøgte at få Finn i tale, men han undveg. Siden Dorthes død er vi gledet længere og længere fra hinanden - ja, i virkeligheden begyndte det nok før det. Allerede inden Camille blev født, havde han noget kørende med en ung kvinde, som var ansat på savværket, og uanset hvordan jeg forsøgte at vise ham, at vi sagtens kunne være venner for det, så trak han sig. Nu undgår han mig helt, og det er ikke blevet bedre i det halve år, der er gået siden begravelsen. Han kom ikke engang til fødselsdagen i weekenden og meldte heller ikke afbud.

Selvfølgelig forstår jeg hans frustration. Enkemand med to
børn, den mindste kun fem år gammel, og egen virksomhed, det kan ikke være nemt. Måske har han også dårlig samvittighed, hvad ved jeg?

Jeg overlever, har for længst lagt vores personlige historik bag mig og bærer ikke nag. Men det skærer mig i hjertet at se, hvordan han ignorerer Ida og Nikolaj, som stadig forguder ham. Og Marco! Han er kun elleve år og skal klare sig uden sin mor. Finn slæber rundt på Camille, som om hun stadig var en baby, men glemmer sin søn.

Jeg savner at bære rundt på min søn, men Nikolaj er blevet stor. Er sit eget menneske med egen indflydelse og et privatliv, han holder hemmeligt. Det er for sent at opdrage mere på ham, jeg kan kun læne mig tilbage og nyde resultatet.

Nok om det, er du selv landet godt og har fået pakket ud? Hvis jeg kender dig ret, har du allerede renskrevet og sat alle dine noter i system, flittige menneske. Jeg vil for altid være misundelig på din flid (og samtidig tænke småligt, at det er lettere at være flittig, når man ingen børn har).

Jeg hørte forresten fra Kenneth M. George i sidste uge! Kan du huske, vi mødte ham i Jakarta? Han var på feltarbejde i forbindelse med sit projekt om hovedjægerne på Sydsulawesi og er nu i fuld gang med at skrive en bog om dem. Jeg læser hans brev og mærker udlængslen løfte sine vinger igen (allerede!). Men det kan selvfølgelig skyldes børnenes kølige velkomst.

Kærligst

Margrethe

TORSDAG DEN 21. NOVEMBER

Kapitel 14

I løbet af de tidlige morgentimer blæste det op fra øst. En hård vind pressede kystens træer mod jorden og slog havet op over klipperne. Jeppe lå og lyttede til vinden, der hylede gennem tagisoleringen. Han satte sig op, lindede på skråvinduets rullegardin og så bølgerne skumme jerngrå og rasende mod havnen. Det lignede en af nattens drømme.

Før han kunne nå at finde på en undskyldning, hev han et håndklæde ned fra hylden, trak frakken over nattøjet og gik udenfor. Et kraftigt vindstød skubbede ham af sted forbi hvide og røde bindingsværkshuse, lavendelbede og naboens trefarvede kat, der trykkede sig op ad facaden, men stadig nidstirrede ham med frygtløse øjne, ned til det gamle røgeri, som om sommeren solgte dyre vaffel-is. Her smed han tøjet på klipperne og kastede sig nøgen i det oprørte hav. Mærkede luffen blive slået ud af lungerne og lod ti tusind synap-ser gnistre i kroppen. Kun en masochist gør det her ved sig selv, tænkte han og kravlede i land som en skibbruden, bølgerne prøvede at trække ud igen.

Han tørrede sig hurtigt, løb tilbage til huset og fik varmen under bruseren. Bryggede kaffe og spiste to æg bøjet ind over sin telefon. Åbnede atter billedet fra Dåsen af det gamle foto med tre smilende teenagere. Han sendte billedet til Esther og bad hende spørge Ida, om det rent faktisk var Nikolaj i midten - og hvem de to andre var - inden han ryddede af, gik ud i firhjulstrækkeren og satte kurs mod
skoven. Da han var nået op over bakken, ringede Anette. Hendes stemme knitrede morgenfriskt i bilens samtaleanlæg.

“Godmorgen, øbo! Vækker jeg dig?”

“Ked af at skuffe dig. Jeg har allerede været i vandet og er på vej på arbejde.” Jeppe sagtnede farten og lod en fasankok på små, hidsige ben løbe over vejbanen. “Er du kommet til Østfronten?”

“Jeg har kraftedeme tilbragt natten i en køjeseng på Rønne Vandrerhjem.” Hun grinede sit hæse grin, der lød, som om det kom helt nede fra fødderne. “Jeg vender tilbage til rødderne ligesom dig, Jeppesen. Lur mig, om jeg ikke har sovet i selvsamme køjeseng på en spejderlejr eller koloni engang. Man opdager virkelig, hvor gammel og magelig man er blevet, når man skal stå i kø til badet på gangen.” “Ville du andet end fortælle mig, at du har det hårdt?”

“Så-så, Jeppesen, vi kan jo ikke allesammen rende rundt og fælde træer for at vise verden, hvor uovervindelige vi er.”

Han prøvede at protestere, men hun afbrød.

“Har du fundet ud af mere om Zelotens Børn?”

Jeppe kunne ikke lade være at grine. “Det er dit job, ikke mit. Ikke længere.”

“Men er det ikke din arbejdsgivers kirke?”

“Anette, nej.”

“Du kunne jo bare spørge lidt...” insisterede hun.

“Nej tak.” Jeppe drejede ned ad Segenvej mod Almindingen Skov. Højt over ham knagede trækronerne i blæsten, og visne blade hvirvlede hen over kørebanen.

“Kan du så i det mindste ikke spørge dine kolleger og folk, du omgås, om de kender Nikolaj Dybris, og om han kom i kirken? Du ved, bare sådan hen over motorsaven, hvor rigtige skovhuggere letter deres hjerte.”

“Jeg har allerede brugt hele dagen i går på at spørge efter Nikolaj. Jeg var sågar forbi det slagteri, hvor han arbejder, og de vidste heller ikke, hvor han er. Nu må du tage over.” Jeppe nærmede sig skov-
brynet og satte farten ned. “Min chef kender ham faktisk, så måske skulle I afhøre ham. Han hedder Louis Kofoed, jeg kan sende dig hans nummer.”

“Hvad?!” Anette råbte, som om hun havde fået noget tungt ned over tæerne. “Det sidste registrerede telefonopkald foretaget af Nikolaj var netop til en Louis Kofoed. Den 29. august klokken halv tolv om aftenen.”

“Okay ... Ifølge Esther prøvede Louis faktisk at skaffe sig adgang til Nikolajs hus i forgårs. Sagde, han skulle hente noget værktøj, Nikolaj havde lånt.”

Jeppe nåede udkanten af skoven og fik øje på de andres biler, kørte op på siden af Louis’ gamle kasse og parkerede.

“Jeg kan prøve, om jeg kan få noget ud af ham, men jeg kan ikke love noget. Han er i forvejen ikke vild med mig.”

“Pjat, alle elsker dit vindende væsen. Spørg ham, så afhører vi ham selv senere. Skal vi to mødes til en kaffe i eftermiddag?”

“Jeg sms’er dig tid og sted!” Han lagde på, inden hun kunne nå at bede om mere. Bildøren fangede et vindstød og smækkede i med et brag. Selv her i læ af skoven stormede det, så man næsten ikke kunne høre sine egne tanker.

Jeppe samlede sit udstyr op fra bilens lad, tog hjelmen på og gik ind mellem træerne med kæden bagudvendt og spanden med kiler i hånden. Stammerne changerede i brune og grå nuancer mod skovbundens dybere orange, og det slog ham, at han havde vænnet sig til synet af skovens skønhed, som man vænner sig til alt, der er smukt. I begyndelsen havde de majestætiske løvtræer taget pusten fra ham, hver gang han bevægede sig gennem duften af svampe og mos. Måden, de forbandt jord og himmel på, det døde og det nye, spirende liv, bare tanken om deres alder gjorde ham svimmel. Han satte stadig pris på roen og den friske luft, men havde ikke længere blik for stammernes himmelstræbende magi. Skoven var blevet hverdag. Efter halvtreds meter passerede han Andrzej, som vinkede og smi-
lede bag visiret, og kort derefter Louis i færd med at trimme et træ, han havde fældet.

Jeppe stillede udstyret fra sig og betragtede ham save sidegrene af stammen, mens han ventede på at blive opdaget. Den vævre skikkelse arbejdede hurtigt og koncentreret uden at se op. Først da en gren højt over dem knækkede af og faldt ned på skovbunden lidt derfra, løftede han blikket og fik øje på Jeppe. Han slukkede saven og tørrede sved af panden med oliesværtede fingre.

“Du kommer for sent!”

Louis var forpustet og trak vejret stødvist, overlæben var kun en tynd streg over de grålige tænder. Hans hænder holdt godt fast om saven, og knoerne lyste hvidt.

“Politiet har åbnet en officiel eftersøgning af Nikolaj. De kan se, at du var den sidste person, han ringede til, inden han forsvandt...”

“Nå, du er godt informeret.” Louis tørrede igen sved af panden og kastede et blik op i trækronerne. “Fuck, hvor det blæser.”

“Kan du huske den samtale?”

Louis rullede med øjnene. “Jeg kan ikke engang huske, hvad jeg fik til morgenmad for en time siden. Mon ikke det bare har været et lommeopkald.”

Jeppe samlede sin sav og spanden med kiler op. “Fair nok. Men du skal nok ikke forvente, at politiet lader sig spise af med den forklaring.”

Louis gloede olmt på ham. Selvom det føltes barnligt, blev Jeppe stående til et øjebliks mental hanekamp, og først da Louis tændte saven og vendte tilbage til arbejdet, fortsatte han ind mellem stammerne.

*
“Det er vist det, man kalder et håndværkertilbud,” mumlede Anette til Ditte Vollmer, trykkede dørklokken i bund på Dybris-familiens hus i Bølshavn og lænede sig frem for at høre, om den virkede. Dørkarmens grønne maling var krakeleret og løftede sig i flager, der lukkede fugt ind til det mørnede træværk. Langs murværket hang visne stokroser og kæmpede med slyngplanter om overtaget. Nogen havde tydeligvis engang elsket det her hus, men det var længe siden nu.

Døren åbnedes langsomt, nærmest modvilligt, og afslørede en slank kvinde omkring de halvtreds med langt hår sat op i en knold og en lodret fure mellem øjenbrynene.

“Godmorgen.”

Anette rakte hånden frem og smilede.

“Dav, Anette Werner fra Københavns Politi, og det her er Ditte Vollmer fra den lokale efterforskningsenhed. Tak, fordi vi måtte komme.”

Ida Dybris åbnede døren og trådte baglæns, så Anette og hendes bornholmske kollega kunne passere. Bag dem fulgte to sporteknikere med tungt pakkede arbejdskufferter. De nikkede og sagde venligt godmorgen til Ida, som mumlende gengældte deres hilsner. Furen i panden blev dybere, i takt med at politifolkene indtog huset. Hun lukkede døren efter dem og foldede armene nervøst om sin spinkle krop.

“Hvordan skal det foregå? Jeg har ikke prøvet sådan noget her før.”

“Er der et sted, hvor vi kan tale i fred? Så kan sporteknikerne tage prøver imens. De skal bare peges i retning af din brors ejendele.”

Hun lignede en, der havde lyst til at være alle andre steder end her.

“Køkkenet er den vej, der står kaffe klar på bordet. I kan bare sætte jer til rette, så hjælper jeg teknikerne i gang.”

Ida Dybris faldt ind i en tanke, blikket blev fjernt.

“Åh ja, jeg har en kvinde boende for tiden, min mors biografist.
Hun sidder i køkkenet. Vi ved ikke rigtig, hvor hun skal gøre af sig selv, imens ...?”

“Vi finder ud af det.” Anette smilede igen og forsøgte at se tillidvækkende ud. Det lykkedes åbenbart ikke helt, for Ida blev stående og blinkede uroligt, indtil en af kriminalteknikerne rømmede sig og endelig fik hende i gang.

Ida ledte dem over til en trætrappe med skæve trin, og de forsvandt ovenpå. Anette mødte Dittes blik og rullede sigende med øjnene, men Ditte fortrak ikke en mine. Uden at sige et ord formåede den unge efterforsker at få Anettes ordløse kommentar om husets forfjamskede ejer til at føles upassende. Hvad den måske også var.

Anette traskede af sted med en lille hovedrysten. Hvis ungdommen vidste, hvor irriterende dens moraliseren var i alle andres øjne, så ville den måske lære at slappe lidt af.

Køkkenet lå lige op ad entréen. Anette dukkede sig under den lave døråbning og fik øje på en ældre, rødhåret kvinde, som sad ved et lille bord og læste et håndskrevet ark papir. Da hun så op, genkendte Anette hende med det samme.

“Esther, hvad laver du her?”

“Anette! Sikke en overraskelse.” Den ældre dame lyste op i et smil, rejste sig og lagde an til et kram. “Jeg er her for at skrive om Margrethe Dybris. Jeppe sagde ikke noget om, at det var dig, der kom! Hvad laver Københavns Politi i en eftersøgning på Bornholm?”

Anette undlod at svare. Hun klappede Esther akavet på ryggen og frigjorde sig fra omfavnelsen. “Vi må hellere vente på Ida. Var der kaffe?”

“Selvfølgelig. Sid ned, så finder jeg kopper.” Esther trak stole ud, gav hånd til Ditte og stillede skårede keramikkrus på bordet. “Godt, at I hjælper med at finde Nikolaj. Ida er selvsagt nervøs over, om han kan være kommet noget til. Nu kan hun forhåbentlig snart få lidt ro i sjælen.”

Hun så forventningsfuldt på Anette, som kiggede væk.
Ditte skænkede kaffe og var ikke til nogen hjælp. Lyden af sukker, der blev rørt ud i kaffen, fyldte køkkenet.

Esthers smil krympede, mens hun kiggede fra den ene efterforsker til den anden.

Ida trådte ind i køkkenets akavede tavshed som en, der vidste, hvad der var på vej, satte sig på køkkenets sidste ledige stol og støttede albuerne på bordet. Skyggerne under hendes øjne tegnede kløfter i det smalle ansigt.

“I har fundet ham, ikke? Det er derfor, I kommer og tager prøver. I har fundet min brors lig.”

“Nej, Ida,” udbrød Esther chokeret og tog hendes hånd, “sådan gør politiet, når de eftersøger nogen. Det er almindelig procedure.” Hun vendte sine vandblå øjne mod Anette og løftede hagen opfordrende.

Anette tog tilløb. “Esther, måske er det bedst, hvis vi kan få lov at tale med Ida alene?”

“Hun må gerne blive.” Idas stemme lød anspændt, og hun løftede ikke øjnene fra bordet.

“Okay.”

Anette drak en tår af den søde kaffe, mest for at nå at sortere ordene i sit hoved. Det gjaldt om at sige tingene, som de var, så hurtigt og nænsomt som muligt. Jo mere man forsøger at pakke dårlige nyheder ind, des værre bliver de.

“For to dage siden fandt vi liget af en mand i en park i København. Vi har endnu ikke været i stand til at identificere ham, men der er tale om en etnisk dansk mand omkring de halvtreds år, som har været død i to til tre måneder. Derfor er vi i gang med at samle information om alle savnede, der passer på den beskrivelse. Også din bror. Teknikerne har brug for DNA til sammenligning og tager kontakt til Nikolajs tandlæge, så vi kan sammenligne hans tandsæt med afdødes. Vi ved altså ingenting definitivt endnu.“

Ida sad stille i ti sekunder og pustede tungt ud.
“Så der er håb?”

Anette tøvede. “Vi ved som sagt ikke noget endnu.”

“Hvordan døde han? Ham i parken?”

Ditte, som havde forholdt sig tavs, siden de kom, rømmede sig og sendte Anette et advarende blik. Som om hun ikke var klar over, hvor vigtigt det var at være taktfuld! Anette vendte sig væk fra sin unge kollega og sank sin irritationen.

“Vi er fortsat i gang med de retsmedicinske undersøgelser, men jeg er bange for, at der ikke er nogen tvivl om, at afdøde blev dræbt.” Ida løftede hovedet som en hjort på landevejen.

“Dræbt? Altså med vilje? Det kan ikke være Nikolaj. Hvorfor skulle nogen slå min bror ihjel?”

“Det er netop det, vi håber, du kan hjælpe os med at blive klogere på. Var han uvenner med nogen, havde han pengeproblemer? Hang han måske ud med de forkerte?”

“Det tror jeg ikke.” Ida trak på det. “Men jeg var ikke tæt med min bror på den måde. Der kunne godt gå lang tid imellem, at vi havde kontakt...”

“Hvornår talte du sidst med ham?”

“Jeg ringede og ønskede ham tillykke med fødselsdagen den 10. august. Da var han i fint humør, lød, som han plejer.” Idas stemme var svag. “Er der noget konkret, der peger på, at det skulle være min bror? Jeg mener ... han boede på Bornholm, og I har fundet et lig i København. Kan det ikke være hvem som helst?”

Anette tog sin telefon op af lommen, åbnede fotomappen og fandt et billede af læderkufferten, som hun rakte frem mod Ida.

“Vi fandt den her kuffert i forbindelse med liget og har sporet den tilbage til Bornholm. Kender du den?”

Ida betragtede skærmen indgående, men rystede så på hovedet. “Det ved jeg ikke. I forbindelse med liget, hvad betyder det overhovedet?”
Esther udstødte en lyd og lagde hånden over munden. Hun havde tydeligvis hørt om det parterede lig i kufferten.

Ida kiggede forskrækket på hende og så på Anette.

“Hvad betyder det?”

Anette rømmede sig og lagde an til at forklare situationen, da en af kriminalteknikerne dukkede op i døråbningen.

“Må jeg lige låne jer et øjeblik?”

Anette så på Ditte, som nikkede og rejste sig. “Undskyld os.”

De fulgte efter kriminalteknikeren ind i en lavloftet stue, hvor slidte møbler konkurrerede med støv og gamle flasker om at skabe mindst mulig feng shui. En ram lugt hang i rummet, og i et hjørne stod en samling sorte sække.

Kriminalteknikeren pegede på en af dem med sin lommelygte.

“Vi har ikke støvet af for aftryk, så tag handsker på, og rør så lidt som muligt. Så vidt jeg kan bedømme, er der tale om en betragtelig sum.”

Anette gik tættere på sækken. I lyskeglen lå en supermarkedspose med bundter aflysegule pengesedler i. Tallet 200 stod med stort ved siden af ordet EURO. Hun skimmede bundterne og talte hurtigt ti, femten, tyve.

“Det var satans!”
Kære Elias

Jeg er begyndt at se en. Tænk sig, efter alle disse år er det stadig noget, jeg skal tage tilløb til at fortælle dig, selvom jeg ved, du intet har imod det. Er det ikke fjollet? En rest af min patriarkalske indoktrinering måske. Det er ikke alvorligt, slet ikke, men jeg hygger mig med opmærksomheden fra en mand og nyder at sove sammen med ham af og til (Ida og Nikolaj skal ikke vide noget, så han sniger sig ind og ud af huset).

Han er stor og stærk, dygtig med sine hænder og idealistisk omkring sin gård, går mere op i dyrevelfærd end økonomi, hvilket jeg finder beundringsværdigt. Ikke en mand, jeg kommer til at have lange filosofiske samtaler med eller forelske mig i, men en udmærket afledning for en kvinde i sin bedste alder (seks-ogfyrre!), som har travlt med vigtigere ting i livet end at holde en mand bespist og tilfreds. Jeg lover dig, at han ikke kommer til at koste mig arbejdstid! Tværtimod giver den lille romance mig ekstra energi til at få skrevet på artiklen.

Børnene trives. Ida er vokset mig over hovedet, fylder snart nitten og er en ung kvinde nu, ikke længere en pige. Hun bliver student næste år (går selvfølgelig ikke i en af mine klasser, det ville være upassende) og taler allerede om at tage et sabbatår bagefter for at tjene penge til at rejse. Planlægger sit liv og tager styring over både eksaminer og ridestævner, så mit hjerte svulmer af stolthed. Den dedikation, hun lægger i alt, hvad hun
gør, går muligvis ud over hendes sociale liv, for når man rider hver dag efter skole, er der ikke tid til at drikke øl med klassekammeraterne. Men det er et bevidst valg, og man kan ikke andet end respektere det. Heller ikke selvom hendes drømme fører hende væk fra øen og væk fra mig.

Hendes lillebror udvikler sig, for hver dag der går, mere og mere i den diametralt modsatte retning. Bogligt svag, distræt og lidt doven, men til gengæld socialt begavet og omsorgsfuld som få. Jeg håber fortsat, at jeg kan få tændt en gnist for det akademiske i ham, måske når han er færdig med folkeskolen og er klar til at blive udfordret lidt. Han interesserer sig for mekanik og naturvidenskab, måske skal han i retning af noget ingeniørrelateret, vi får se.

Foreløbig glæder jeg mig bare over hans store vennekreds og, især, det nære forhold, han fortsat har til Marco. De er sammen hver dag efter skole, selvom Marco går to klasser under Nikolaj og er et skravl i forhold til min høje, flotte dreng. De ligger på værelset og lytter til plader sammen, snakker og dagdrømmer. Nærmest som brødre, men de har jo også kendt hinanden, fra de var små. Hver aften, når Marco skal hjem, skilles de med et knus i entréen, og jeg driller dem, men bliver i virkeligheden rørt. Hvor mange teenagedrenge er så kærlige og modne?

Apropos moden, så plager Nikolaj om at få en knallert (officielt må han først køre på den, når han bliver seksten, men her på øen ser man gennem fingrene med den slags). Jeg siger, han selv må spare sammen. Er jeg for skrap? Han skal jo lære at tage ansvar for tingene. Måske skulle han til at have sig et fritidsjob, han er fjorten, og min ven har faktisk tilbudt, at han kunne gå til hånde på hans gård nogle eftermiddage om ugen. Lønnen er ikke fyrstelig, men bedre end ingenting, og så er jeg ikke alene om at holde ham i ørerne.
Nok om det, jeg har købt ind til noget så småborgerligt som gammeldags oksesteg, så den vil jeg sætte over, mens jeg lytter til Rachmaninov-koncert på P2 og drømmer om lysere tider.

Kærlig hilsen Margrethe
Kapitel 15

Østenvinden tog gradvist til i styrke, og klokken elleve blæste det så kraftigt i skoven, at et af de ældre træer lagde sig ned af sig selv. Louis Kofoed beordrede modvilligt sjakket hjem med et ansigtsudtryk, der signalerede, at han stadig bebrejdede dem for ikke at have nået dagens kvote. Han smed motorsaven ind på bagsædet af sin bil og fræsede ud ad skovvejen uden at sige farvel.

Andrzej så på Jeppe og satte en imaginær flaske for munden, men Jeppe lod, som om han ikke forstod invitationen, vinkede og kørte af sted med en snert af dårlig samvittighed over for den ensomme polak. En af de kommende dage måtte han sætte tid af til at være social. I dag havde han andet for.

Det tog ham et godt stykke tid at finde frem til kirken. Adressen var hurtigt fundet på nettet, men det til trods nåede han at køre forbi den to gange, før han forstod, at han var ankommet til sin destination. Zelotens Børn holdt til i et ældre, brunt murstenshus med fladt tag og en vinduesløs facade. Huset lå i et kønsløst boligkvarter i udkanten af Østermarie, og kun et lille guldkors på hoveddøren afslørede, at det ikke var en familiebolig som nabohusene.

Jeppe parkerede bilen på vejen og gik gennem forhavens sirligt revne perlegrus op til døren. Træværket så mørnet ud flere steder, og på nært hold sås det tydeligt, at fugerne mellem de brune mursten smuldrede i et fremskredent stadie af forfald. En diskret ringeklokke satte kirkeklokker i gang indenfor, og dernæst nærmede lyden af
skridt sig. Døren blev åbnet af en glatbarberet mand i halvfjerdserne med gråsprængt korthårsfrisure og klare blå øjne. Han var iført en marineblå sweater uden ét eneste fnug, og om halsen glimtede en tyk sølvkæde med kors i.

“Gud velsigne dig, velkommen til Zelotens Børn.” Hans smil afslørede en række lige hvide tænder. Håndtrykket var fast og varmt og med begge hænder. En overordentlig hjertelig velkomst til en ubuden gæst, tænkte Jeppe og besluttede sig for at forklare sit besøg med noget, der lignede sandheden.

“Jeppe Kørner, undskyld, jeg sådan kommer brasende. Jeg har hørt om kirken og blev nysgerrig, så jeg tænkte, jeg ville kigge forbi og tage en brochure.”

Mandens tandsæt strålede om kap med øjnene.

“Kom ind i læ. Vi har ingen brochurer, men jeg viser gerne rundt og fortæller lidt om kirken.”

Vinden smækkede døren i bag dem, så det rungede i entréens flisegulv.

“Sikke et uvejr. Er du tilflytter?”

“Det kan man vel godt sige. Jeg arbejder her vinteren over, men hvem ved, jeg kunne godt finde på at slå mig ned permanent ... Er du præsten?”

“Fader Samuel.” Han lagde en hånd på Jeppes skulder og trådte nærmere, så de stod lidt for tæt. “Tidligere var jeg i fiskeribranchen, som Jesu Kristi slægt, nu har jeg en kirke i hans navn. Herrens veje er i sandhed uransagelige.” Han blinkede og gav Jeppes skulder et klem. “Kom, lad mig vise dig kirkerummet.”

Fader Samuel åbnede et sæt højglanslakerede fløjdøre i gyldent træ ind til et stort, kvadratisk rum og trykkede på en kontakt, som tændte lampetter langs væggene. Rummets rette linjer og nedslidte grå væg-til-væg-tæppe dannede rammen om rækker af rustikke træbænke, der vendte mod en udskåren altertavle i samme gyldne træ som døren.
“Kender du til Simon Zeloten?” Fader Samuel satte sig adræt på en polstret bedebænk foran alteret og indikerede, at Jeppe skulle gøre det samme.

“Var han ikke en af disciplene?”

Præsten nikkede påskønnende. “Du er måske en kirkens mand?” Jeppe smilede med et udtryk, som han håbede kunne tolkes bekræftende. Han var nødt til at have et alibi for sit besøg, men hvis præsten begyndte at tale i bibelcitater, ville han blive afsløret på et splitsekund.

“Hvor har du egentlig hørt om os?“

“Jeg arbejder i skoven og leverer træ til blandt andet familien Sonne. Camille taler varmt om kirken, så jeg tænkte ...” Løgnen faldt let. Jeppe vidste, han var på vej ned ad en blindgyde, men kunne ikke få øje på andre veje at gå. “Jeg leder efter et sted at... udøve min tro.” “Du har fundet det.” Præsten lagde sin hånd på Jeppes knæ og lod den blive der. Hans øjne glimtede venligt, men berøringen virkede ubehageligt intim. “Zelotens Børn er en tryg havn for alle gode mænd og kvinder, der ønsker at være tættere på Jesus Kristus.“ Jeppe nikkede og følte sig tør i halsen.

“Apostlen Lukas bruger tilnavnet Zeloten for at skelne mellem Jesu to disciple, Simon Peter og Simon Zeloten,” sagde Fader Samuel med en stemmeføring, som talte han til et barn. “Angivelig fordi han tilhørte den jødiske sekt zeloterne, som gjorde oprør og kæmpede mod det romerske imperium.”

Han løftede den fri hånds pegefinger og lukkede øjnene halvt i. “Nu tænker du nok, at det står i modsætning til Jesu lære om at vende den anden kind til, og det har du selvfølgelig ret i. Det handler om balance. Zelotens Børn tror på Jesu bud om at udvise næstekærlighed, men samtidig også på at kæmpe for vores tro og aldrig bøje hovedet for nogen.”

Jeppe skiftede stilling, så hans knæ slap ud af præstens greb. “Hvad mener du med at kæmpe for sin tro? Har kirken da fjender?”
“Så bogstaveligt skal det nu heller ikke tages.” Præsten slog en latter op, og lyden rungede mellem bænkene i det tomme kirkelokale.

“Ordet zelot kommer af det græske ord zélotés, som betyder ivrig. Tænk på det engelske zealousl Passioneret. Optændt af en hellig ild.” “Er alle troende ikke det?”

Fader Samuel sad ubevægelig. Da han talte igen, havde stemmen fået kant.

“I denne kirke overkommer vi al modgang og går til helvedes port og tilbage igen uden at tøve. Tvivlen har ingen plads hos Zelotens Børn, og selv når vi tilgiver, glemmer vi ikke. Jeg mistede min egen datter, da hun stadig var et barn, og den vrede, hendes død tændte i mig, brænder fortsat og giver mig brændstof til at følge mit kald med endnu større dedikation. Der er ikke den store forskel på at folde hænderne og knytte dem. Forstår du?”

Præsten greb endnu en gang fat i ham, denne gang i nakken, og berøringen føltes så grænseoverskridende, at Jeppe automatisk løftede hænderne for at skubbe ham væk. Før han kunne nå det, slap præsten og lænede sig bagud med et lunt smil som en rar nabo, der tilbød sin hjælp med hækken.

Jeppe havde mest lyst til at rejse sig og forlade kirken, der var noget ved Fader Samuels facon, som gav ham kriller. Men nu var han her, og måske fik han ikke chancen igen. Flan bed tænderne sammen.

“Var det så dig, der stiftede kirken, eller lå den her i forvejen?” Præsten smilede overbærende, som om Jeppe stillede irrelevante spørgsmål, men besluttede åbenbart at føje ham.

“Zelotens Børn opstod som en lille udbrydergruppe af den lokale pinsekirke. Vi var nogle stykker, som ville mere med vores tro, end den kunne tilbyde.”

“Og var Sonne-familien med i den gruppe?”

Præsten tøvede, inden han svarede. “Dorthe Sonne var frontløber i stiftelsen af Zelotens Børn og meget generøs med sine donationer.
Det var Sonne-familien, som købte dette hus og grundlagde kirken sammen med mig. Nu trænger vi efterhånden til et nyt og større sted, men det er også undervejs.”

Jeppe vendte sig rundt og betragtede den udskårne altertavle. I midten stod Jesus med armene bredt ud i den klassiske favnende gestus, og rundt om ham snoede en sirligt snittet bort af blomster, grene, fugle og fisk sig. På hver side af Jesus var altertavlen inddelt i mindre relieffer af kåbeklædte mennesker i situationer fra Det Nye Testamente, som virkede bekendte, uden at Jeppe kunne placere dem.

Fader Samuel pegede på en skægget mand i nederste højre hjørne. “Simon Zeloten led martyrdøden og gav sit liv for den kristne tro. Han kæmpede mod overmagten og blev straffet her på jorden, men belønnet til evig tid i Himmerige.” Præsten rejste sig. “Nå, tiden rinder. Jeg håber, du fik svar på dine spørgsmål? Ellers må du jo komme igen.”

Jeppe kom på benene og fulgte efter præsten ud af kirkerummet til hoveddøren. “Tak, det var venligt af dig. Jeg må se, om jeg kan komme med til den næste gudstjeneste.”

“Den er på søndag. Men vi har affenandagt alle hverdage klokken 18. Den varer kun en halv time.”

“Så prøver jeg at nå det i aften.”

“Du skal være velkommen.” Han åbnede døren og slap et pust af frisk luft ind i entréen, så det raslede fra knagerne bag dem. “Kørner, sagde du? Hvad arbejder du egentlig med, når du ikke fælder træer på Bornholm?”

Jeppe vidste, at det ville være at skyde sig selv i foden at lyve. “Jeg er efterforsker hos Drabsafdelingen ved Københavns Politi.”

Fader Samuel løftede brynene. “Det kan man da kalde noget af en kontrast til at skove træer. Har du det så sådan ...I miss my morning coffee and corpseV’

Jeppe så spørgende på ham.
“Det er et citat fra Station 87-serien,” forklarede præsten. “Ed McBains krimier.”

“Beklager, jeg er ikke den store krimilæser.”

“Der kan man bare se.” Fader Samuel pustede luft ud gennem næsen, lyden virkede underligt irettesættende. Han ventede, indtil Jeppe var nået ud.

“Tak for besøget, gå med Guds fred!”

Så lukkede han døren.

*

“Hvad tror du, arkitekten kalder den farve? Kødpølse? Er du sikker på, det er her, han bor?” Anette lænede sig frem mod instrumentbrættet, så hun bedre kunne se op ad den rosafarvede etageejendom.

De holdt på havnen i Allinge, omgivet af smukke, gamle huse i okkergule og vinrøde farver, og det moderne lejlighedsbyggeri virkede helt malplaceret.

“Høiers Gaard, den burde være god nok.” Ditte Vollmer rakte ind over Anette og stillede p-skiven til klokken tolv. “Omme på forsiden af bygningen ligger der en stor café og ejerlejligheder med havudsigt, men opgangen heromme bagved er små lejelejligheder. Han bor på anden sal.”

Hun åbnede bilen og steg ud. Anette fulgte efter og blev ramt af strid blæst fra havet og lugten af pomfritter. Kombinationen mindede hende om noget rart, et barndomsferieminde måske, og fik hendes mave til at rumle. De bløde cornflakes fra vandrerhjemmets spartanske morgenbuffet havde ikke lagt den mest solide bund. Hun så sig om efter kilden til madduften.

“Måske skulle vi lige nuppe en sandwich?”

“Senere!” Ditte Vollmer fortsatte målrettet over mod lejlighedskompleksets opgang og satte ikke farten ned så meget som et sekund.
Hendes lille krop lænede sig ind i vinden og så ikke ud til at kunne bøjes af noget, slet ikke en smule sult.

Anette indhentede hende ved hoveddøren. “Det var også det, jeg mente. Senere. Her er han, Kofoed, anden til venstre.” Hun trykkede på ringeklokken og ventede.

“Mon ikke han er på arbejde?”

“Jeg ringede til skovfogeden og tjekkede. Holdet afbrød arbejdet for en time siden på grund af blæsevejret. Han tager ikke sin telefon.”

Anette ringede på igen.

“Er det Louis, I skal have fat i?”

Spørgsmålet kom fra en fransk altan på højre side af opgangen, en etage oppe. En mand stod lænet op ad et metalgelænder og betragtede dem med en tændt majspibe i hånden. Hans lange, grå hår var strøget om bag ørerne og ramte kraven på den sjalsmønstrede frottébadekåbe, der, så vidt Anette kunne se, var det eneste, han havde på.

“Det var mig, der ringede, hvis det er ... ” Han stak piben i munden og fik gang i gløden igen, pustede røg ud og så forventningsfuldt på dem. “I kommer da fra Kivus, udlejningsselskabet, ikke? Jeg har lagt en besked.”

Anette så på Ditte, som svarede manden uden at tøve. “Vi kan forstå, der har været problemer?”

“Ja, for fanden. Altså, jeg mener, vi skal jo allesammen være her, men ... ikk’?”

“Helt sikkert, det skal vi da have styr på,” bekræftede Ditte. “Kan vi lige komme op?”

“Klart, jeg åbner.” Manden forsvandt ind i lejligheden. Et øjeblik efter summede hoveddørslåsen.

Ditte holdt døren for Anette, som grinede til sin unge kollega.

“Fra udlejningsselskabet alligevel?”
Hun trak på skuldrene.

“Sandsynligheden for, at han fortæller dem noget, er nok større, end hvis politiet kom på uanmeldt besøg.”

Anette så på hende med fornyet respekt. Måske var Bornholms efterforskningsenhed ikke helt uduelig, når det kom til stykket.

Manden tog imod i døren på første sal, stadig med majspiben i hånden, og gjorde ikke mine til at lukke dem ind i lejligheden.

“Ja, for jeg vil sgu ikke have Louis i fedtefadet eller noget, men nu er jeg sgu ved at være træt af det.” Han rystede på hovedet, så den løse hud på halsen slaskede.

“Træt af hvad?” Ditte stillede sig let skrævende med hænderne i lommerne på sin blå pilotjakke. At manden ikke fangede, at hun var fra politiet, tydede på, at der var mere end blot tobak i majspiben.

“Jamen det er natteroderiet, ikk’? Jeg har sgu ikke noget imod lidt høj musik og spektakel i ny og næ, men det her?! Og så i månedsvis. Nej du, det kan han ikke være bekendt. Det har jeg også sagt til ham.”

“Spiller han høj musik?” spurgte Ditte og lød næsten medfølende.

Manden så desorienteret på hende.

“Nej, mand, hvem har sagt noget om musik? Det er alt det andet. Han tramper op og ned ad trapperne på alle tider af døgnet og lader sin bil stå i tomgang foran opgangen. Hvem ved, hvad der foregår, men det er i hvert fald skideirriterende. Og det dur sgu ikke. Her bor mange ældre, du ved.” Han stak majspiben i munden igen. Så lænede han sig lidt frem og sænkede stemmen.

“Jeg tror, det er narko. Hvad hvis der pludselig kommer folk med pistoler og den slags sjajs?”

“Har du spurgt ham, hvad han laver? Måske er der en helt naturlig forklaring.”

“Ja, gu har jeg da spurgt ham! Han bad mig stikke min pibe op, hvor solen ikke skinner, og i øvrigt blande mig udenom.” Manden virrede fornærmet med hovedet og lagde armene over kors. Badekåbens bælte løsnede sig faretruende.
“Ja, og forleden kom ham slagteren fandme også forbi og stod og råbte nede på gaden.”

“Hvilken slagter?” spurgte Ditte og holdt tonen let.

“Ja, ham med pølserne til tusind kroner stykket, eller hvad de nu koster. Hvis man kalder noget for økologisk, kan man tage det hvide ud af øjnene for det. Folk er jo idioter.”

“Kan du huske, hvornår det var?”

Han rynkede overlæben op mod næsen i et forsøg på at huske.

“Er det en uges tid siden? Noget i den stil. Sent om aftenen. Han stod og råbte, at hvis ikke den lille lort kom ned, så ville han komme op og hente ham.”

“Og så gik Louis ned, eller hvad?” Ditte lød stadig mildt uengageret, men medfølende.

“Ja, og så stod de dér og råbte, indtil slagteren kørte igen. Og det var først efter et kvarter. Han nåede jo at vække hele opgangen.” Manden slog ud med armen, så badekåben åbnede sig helt og afslørede, at han ikke gik med undertøj.

“Tager I en snak med ham? Giver ham en advarsel måske?”

“Det kan du tro, vi gør.” Ditte vendte sig rundt og signalerede til Anette, at det var tid til at gå. Hvis hun morede sig over situationen, kunne det ikke ses på hendes blege, alvorlige ansigt.

“Vi finder en løsning. Farvel.”

“Fedt, tak.”

Manden vinkede med majspiben og råbte hej hele vejen ned ad trapperne, indtil gadedøren smækkede bag dem. De nåede helt ud i bilen, før Ditte tillod sig selv at trække på smilebåndet.

Anette smilede tilbage.

“Er det sådan, I gør her på øen?”

Ditte hævede brynene i en tvetydig grimasse, der tydede på væsentlig mere humor, end Anette hidtil havde tilskrevet hende, startede bilen og fulgte skiltene mod Rønne.

Mens de kørte ud af Allinge, ridsede Anette situationen op. Eller
måske tænkte hun bare højt, men det plejede også at være hendes rolle, når det var Jeppe, der sad ved siden af.

“Indtil videre har sporteknikerne fundet fireogfyrre tusind euro gemt i en sort sæk hos Nikolaj Dybris. Ida kender ikke noget til pengene og har intet bud på, hvor de kan stamme fra. Men noget siger mig, at det værktøj,” - Anette lavede gåseøjne med fingrene i luffen, - “som Louis Kofoed ville hente tirsdag aften, i virkeligheden var pengene. Uanset hvor Nikolaj befinder sig, må både han og Louis kende til pengene. Hvad er fireogfyrre tusind euro i kroner?” “Omkring tre hundrede tredive tusind.” Svaret faldt prompte. “Hvor fanden kommer alle de penge fra?”

“Narkohandel? Måske solgte de sammen?” foreslog Ditte. “Offeret har godt nok sniffet næseryggen i stykker, men salg ligefrem ... Ville I ikke have hørt om det? Når vi er oppe i så store beløb, ville det have bragt dem i kontakt med politiet ...”

“Du har ret. Afpresning så?”

Anette så ud ad vinduet på grønne bakker og egetræer med tykke stammer. Forsøgte at lægge brikkerne i system, men blev bare mere og mere forvirret. “Hvorfor fanden løber Louis op og ned ad trapperne om natten? Og hvorfor står der en slagter og råber foran hans lejlighed?”

“Vi kan jo spørge ham.”

Anette så på Ditte. Det mikroskopiske smil var tilbage på efterforskerens ansigt. “Ved du, hvem han talte om?”

“Det kan kun være Anton Hedegaard. Han har en gård med tilhørende slagteri midt på øen og en slagterbutik i Rønne. Den ligger fem minutter fra politistationen, og han står ofte selv i den.”

“Så længe vi ikke kan finde Louis, er det vel det næstbedste.” Anette tjekkede sin telefon, Jeppe havde sendt en besked med navnet på en café, tidspunktet klokken tre og et kh J til sidst. Typen, der holder på formerne, selv i sine tekstbeskeder. Hun sukkede.
“Jeg har en time, inden jeg skal møde en på noget, der hedder Stampen Røgeri. Kender du det?”

“Det ligger lige syd for Rønne, du når det fint.” Ditte kørte ind i en rundkørsel med tankstationer og supermarkeder ved hver afkør-sel og blinkede af mod centrum.

“Når vi har været forbi slagteren, kan du bare sætte mig af på stationen og tage bilen derned.”

Anette nikkede og lagde telefonen tilbage i lommen. Tanken om at tale sagen igennem med Jeppe fik det til at krible i maven af forventningens glæde. Eller også var hun bare sulten.

*

Efter sporteknikerne havde forladt huset i Bølshavn med DNA-prøver og en stak beslaglagte euro-sedler, var stemningen knuget. Esther prøvede forsigtigt at vise omsorg ved at tilbyde te, samtale eller alternativt at rejse tilbage til København og lade Ida få lidt fred, men Ida rystede fraværende på hovedet ad det hele. Det gav sig selv, at hun nu for alvor var urolig for Nikolaj - forståeligt nok, det så virkelig ikke godt ud - men det efterlod Esther i en penibel position, hvor hun hverken kunne hjælpe eller gå sin vej.

“Undskyld mig, jeg trænger til at ligge lidt ned. Er du okay på egen hånd? Der er rugbrød og pålæg i køleskabet, så du kan tage dig lidt frokost.” Ida så på hende med øjne, der var tunge af bekymring. “Selvfølgelig! Sig til, hvis der er noget, jeg kan gøre.”

Esther betragtede Ida gå op ad trappen til sit værelse. Alle forlader mig, tænkte hun og tvang øjeblikkelig offerfølelsen væk. Det hele handlede ikke om hende, verden gik bare sin gang. Gregers døde, og Idas bror forsvandt og dukkede op i to dele. Hun fandt sin frakke. En tur ud i den friske luft ville gøre underværker nu, og hun trængte til at blive blæst igennem.

Hun gik langs vejen, nordpå denne gang, og passerede hvid- og
rødmalede huse med stråtag, sirligt anlagte haver og løvtræer så høje som Rundetårn. Vejen bugtede sig op og ned i det kuperede terræn, der blev længere mellem husene, og Esther trak vejret friere, i takt med at hun blev forpustet. Fysisk anstrengelse er det bedste våben mod tungsind, mindede hun sig selv om og lod blæsten flå i hendes frakke.

Selv i efterårsstormen var udsigten yndig som et dukkelandskab. Til den ene side foldede træplettede engdrag sig ud over bakkekammen, til den anden faldt de ned mod den klippestrøede kyst. Bornholms vilde og enestående natur, mumlede hun for sig selv og forstod, hvorfor Margrethe havde elsket stedet så højt, at hun aldrig var flyttet tilbage til København.

Et stykke nord for byen kom hun til en bakketop, hvor træerne var ryddet og det øverste jordlag skrællet af. Det lignede en byggetomt i sit tidligste stadie. Hvem der end var ved at opføre et hus her, ville få en vidunderlig havudsigt. En kort grussti førte fra hovedvejen op til bakken, Esther tilbagelagde den korte strækning med et halvt hundrede lange skridt. Varmen steg op under frakken, og hun fik svedperler på overlæben.

Udsigten var ganske rigtigt fænomenal: panorama ud over havet og den forrevne klippekyst. Der var hvide toppe på Østersøen i dag, og i det fjerne kunne hun ane Christiansø, eller også var det et tankskib. Hvis hun havde troet på Gud, ville hun have følt sig tættere på ham nu.

Et vindstød skubbede hende sidelæns, og hun kom spontant til at grine. Man skulle være et stivnakket fjols, hvis man ikke anerkendte de højere magter netop en dag som i dag. Hun måtte hellere gå tilbage, inden hun blæste til himmels.

På vej ned ad stien igen fik hun øje på et skilt, som hun i første omgang havde overset, fordi det stod op ad et buskads. En malet træplade var skruet fast til en pæl og banket godt ned i jorden. Her byg-
ger Gloria Construct læste hun, og nedenunder med lidt mindre bogstaver: Zelotens Børn.

Hun fortsatte ned ad stien og tilbage ad hovedvejen til nummer 21. Åbnede døren forsigtigt og lyttede. Der var stille, Ida hvilede sig nok endnu.

Fint, så havde Esther arbejdsro.

Hun hængte sin frakke i entréen og skar en grimasse. Den ubehagelige lugt i stueetagen kom og gik, men forsvandt aldrig helt. Det kunne da ikke være rigtigt, at de ikke kunne finde kilden. Hun gik ind i stuen og snusede, hen til vinduet, til lænestolen, til de sorte sække i hjørnet.

Esther flyttede en sæk ud på gulvet. Den var tung, og støvet løftede sig i skyer, men hun fortsatte med at løfte sække ud, indtil hjørnet var tomt. Der var intet at se, kun slidte gulvbrædder og nullermænd.

Hun satte sig på hug for bedre at kunne se. Kørte håndfladen hen over gulvbrædderne, den blev grå af støv. Helt inde ved væggen var der en niveauforskel mellem to brædder, den var ikke stor, men den var der. Da hun kørte hånden henover igen, opdagede hun et mellemrum mellem fodpanelet og gulvbrættet. Esther satte fingrene ned i hullet og løftede brættet. Det gav sig uden problemer, men kun til ti centimeter over gulvet, så kunne hun ikke tvinge det længere op.

Hun lagde sig ned på maven. Stanken var ubærlig, og hun turde slet ikke tænke på, hvad skidtet ville gøre ved hendes cashmereslacks.

Der var et hulrum under gulvbrættet, men det var for mørkt til, at hun kunne se, hvad der var dernede. I stedet listede hun sin frie hånd ned, fingrene ramte noget blødt og fugtigt. Hun skreg og trak hånden til sig. Blev liggende og genvandt fatningen, før hun stak hånden ned igen, tog fat om det bløde og løftede det op.

En rotte. En halvvejs opløst rotte, der sikkert havde spist gift og lagt sig til at dø.
Kvalmen steg op i hendes spiserør, lugten af død klæbede til hendes hænder. Esther løb ud gennem hoveddøren, fortsatte hen til skraldespanden og smed rotten ud. Smækkede låget i og trak den klare novemberluft helt ned i lungerne. Tænk, at sådan et lille dyr nærmest kunne ødelægge et helt hus!

I køkkenet vaskede hun hænder med det varmeste vand, hun kunne holde ud. Det føltes godt at have løst det lille mysterium og have gjort en forskel. Hun skyllede sæben af sine rødskrubbede fingre, gik tilbage til stuen og åbnede vinduet for at lukke rottelugten ud.
Kapitel 16

Slagterbutikken lå som en af flere fødevarestande i en ældre pakhusbygning lidt nord for Rønne. Torvehal Rønne læste Anette og snusede duften af tacos, flæskesvær og churros dybt ind. Langs væggenes hvide fliser stod rækker af mikrobrygget øl og most på hylder, nyslynget honning og lokalproducerede oste bag tavler med tilbud skrevet med kridt på tre sprog. En gårdhave med potter og caféborde var sikkert et tilløbsstykke i sommermånederne, men stod lige nu øde og forladt hen. De fleste butikker så ud til at have lukket for sæsonen, men enkelte var stadig åbne for frokostserveringens sidste gæster.

Der var kø til slagteren. At dømme efter de flade papæsker, folk bar væk, var det smørrebrødet, der var riff om.

Anette og Ditte stillede sig lidt på afstand og betragtede handelen. En høj ældre herre med tungt pagehår, som Anette gættede på måtte være Anton Hedegaard, stod bag disken ved siden af en ung salgsassistent, begge iført læderforklæder og venlige smil. I montren foran dem lå glaserede skinker, stegte frikadeller, leverpostej og pølser, fedtglinsende og lækre.

“Vi kan jo købe noget sen frokost her, hvis du stadig er sulten?” foreslog Ditte henkastet, som om tanken om mad end ikke havde strejfet hende selv.

“Det er fint. Jeg kan sagtens vente, til jeg mødes med min ven på røgeriet.” Anette bed tænderne sammen. “Lad os nu fokusere på afhøringen.”
Køen tyndede hurtigt ud, og de gik frem til disken. Anton Hede-gaard slog hænderne sammen.

“Hvad kan jeg gøre for de søde piger?”

Anette så sig demonstrativt over skulderen. Piger?! Hun hev sin tegnebog op aflommen og holdt sit ID-skilt frem i strakt arm.

“Vi kommer fra politiet. Har du et ledigt øjeblik?”

Den unge salgsassistent spærrede øjnene forskrækket op, mens Hedegaard smilede.

“Naturligvis, vi kan gå ud bagved. Sonja, min ven, passer du butikken imens?”

Han åbnede en slidt trædør, der førte dem til et lille baglokale med et skrivebord, en mælkekasse på højkant til at sidde på og en del papemballage i stakke på gulvet. “Må jeg byde på en smagsprøve? Vi har lige røget pølser.”

Anettes mundvand begyndte mod hendes vilje at løbe, men Ditte svarede upåvirket.

“Nej tak. Vi kan forstå, at Nikolaj Dybris arbejder for slagteriet?” “Det er rigtigt, han kører varer for os i sæsonen, men jeg har altså ikke set ham siden sidst på sommeren.” Anton Hedegaard bevægede kæben lidt fra side til side, så det klikkede. Pressede læberne sammen og kørte tungen rundt i munden, som om han rettede på et gebis. En duft af shampoo stod omkring det kraftige grå hår.

“Han arbejder kun for os i de travle sommermåneder, hvor gården er propfuld af mennesker døgnet rundt. Jeg aner ikke, hvor han er nu.”

Anette hørte sin mave rumle og flyttede på fødderne for at dække over lyden. Den efterfølgende stilhed tydede på, at det ikke lykkedes.

Anton Hedegaard tog hænderne ud fra forklædet og slog beklagende ud med hænderne.

“Jeg beklager, at jeg ikke kan hjælpe. Var der andet?”

“Der var lige en ting ...” Ditte løftede hagen en anelse. Selvom hun stod ret som en tinsoldat, var hun et hoved lavere end den ald-
rende slagter, som bukkede sig ned, da hun begyndte at tale. Hun så ikke ud til at lade sig mærke med det.

“En af naboerne siger, at du skændtes med Louis Kofoed foran hans lejlighed i Allinge sent om aftenen i sidste uge. Har I et mellemværende?”

“Det er af privat karakter.”

“I en efterforskning som den her kan man ikke bare sige privat og så tro, man kan undlade at samarbejde med politiet,” prøvede Anette. “Louis Kofoed er, så vidt vides, den sidste, der var i kontakt med Nikolaj, inden han forsvandt. Hvis I har et udestående, har vi brug for at vide, hvad det er.”

Anton Hedegaard smilede til hende.

“Jeg kan ikke huske det.”

“Det er en uge siden?!”

“Jeg kan ikke huske det.”

Der blev atter stille i det lille baglokale.

“Det skulle vel aldrig have med en større pengesum at gøre? Omkring fireogfyrre tusind euro.”

Slagteren spændte kæbemusklerne. Det varede kun et sekund, så vendte han hænderne beklagende mod døren.

“Nå, Sonja er ny, jeg må hellere komme tilbage og hjælpe til.” Han åbnede ud til butikken og smilede til dem.

“Er I sikre på, I ikke skal have en pølse med? De fås ikke bedre.”

*

“Jeg skal lige forstå, har du lavet en aftale med en sagsbehandler, eller hvad?”

Kvinden bag den skriggrønne skranke hos Borgerservice i Rønne så stramt på Jeppe. Hans nummer blinkede rødt på tavlen over hende, men det var det eneste tegn på liv ud over dem selv og en døende monsterapalme ved vinduet.
“Nej,” svarede han og følte sig dum. Selvfølgelig skulle han have lavet en aftale. Man tropper ikke bare op hos kommunen, når man har et problem med Hjemmeplejen. “Undskyld, det var måske ikke så gennemtænkt. Jeg er her på vegne af min nabo, Orla Klostermann, som bor i Sandvig på adressen ...”

“Jeg kender godt Orla, hans afdøde kone var min mors kusine.” Kvinden tøede synligt op. Den panderynke, som indtil nu havde tegnet en horisontlinje under hendes korte frisure, forsvandt og blev til smilerynker i stedet. “Har han det godt? Han må jo være mindst femogfirs efterhånden.”

“Han har det fint efter omstændighederne, jeg kigger ind til ham dagligt og holder ham lidt med selskab. Men han har fået problemer med hjemmeplejen. De vil ikke komme med mad, hvis ikke han skiller sig af med sine husdyr.”

“Og det vil han selvfølgelig ikke. Hund eller kat?”

Jeppe bredte fingrene ud i en forsonende bevægelse for at afbøde det næste, der kom.

“Rotter.”

Hun spærrede øjnene op.

“Jeg ved det, jeg ved det, men de er nærmest hans familie. Han glemmer bare at lukke dem ind i deres bure. Kan man ikke lave en ordning, hvor hjemmeplejen stiller maden foran hoveddøren?” Kvinden tastede på et tastatur, der gemte sig under disken. “Du kender vel ikke hans CPR-nummer?”

“Jo, det havde jeg åndsnærværelse nok til at bede ham om.” Jeppe fandt nummeret i noteprogrammet på sin telefon og læste det højt. “Tror du, man kan gøre noget?”

“Jeg behøver vist ikke at fortælle dig, hvor vanskeligt det er at lave særaftaler med det offentlige.” Hun kiggede op på ham fra sin for-overbøjede computerstilling. “Men nu prøver jeg at skrive til hans sagsbehandler og bede om dispensation. Så må vi se.”
Hun tastede færdig og rettede sig op med et smil til afsked. Jeppe blev stående med en hånd på den æblegrønne skranke.

“Andet, jeg kan hjælpe med?”

Jeppe trommede let i bordpladen, mens han overvejede, hvor langt han kunne tillade sig at gå. Så rystede han på hovedet og grinede på en måde, de fleste kvinder plejede at opfatte som charmerende genert.

“Nu vil jeg jo ikke spilde din tid, men jeg har faktisk et spørgsmål, som du måske kan opklare for mig.”

Hun kiggede op på væguret over sig og så rundt i det tomme lokale. Jeppe lænede sig frem og smilede konspiratorisk.

“Jeg er i gang med noget slægtsforskning her på øen, nærmere bestemt i Bølshavn, og er stødt på en person i arkiverne, som jeg gerne ville interviewe. Men jeg kan ikke finde hende. Hun hedder Dorthe Sonne ...” Han løftede sidste stavelse af efternavnet, så det lød som et spørgsmål.

“Dorthe med th? Lad os se.” Hun tastede, rystede på hovedet og klikkede musen rundt. “Umiddelbart kan jeg kun finde én Dorthe Sonne her på øen, ganske rigtigt bosat i Bølshavn. Men hun døde helt tilbage i januar 1983.” Kvinden lagde luft på stemmen, for det tilfælde, at Jeppe skulle have noget i klemme.

“Hun kan da ikke have været så gammel?”

Kvinden skelede til computeren.

“Født i 1944, så hun har været lige knap fyrre.”

“Var hun syg?” Jeppe håbede, at han ved at holde tempoet i samtalen oppe kunne undgå at vække hendes mistanke.

“Der står ikke noget om dødsårsagen her, men mon ikke?” Hun bladrede i nogle sider på skærmen. “Hun var gift med Finn Sonne -nåh, det er dem med savværket, jeg syntes nok, jeg genkendte navnet.” Hun rettede sig op med spil i øjnene. “De er med i den dér tossede frikirke, hvor man ikke må gå til læge.”
Hun rømmede sig forsigtigt, som om hun indså, at hun var gået for langt med sin sidste kommentar.

Jeppe nikkede opmuntrende for at få hende til at fortsætte.

“Jeg kan ikke huske, hvad den hedder, men de har en præst, som er kendt for at heale og fjern-heale. Påstår, han kan kurere kræft med tungetale, og sådan noget pjat.” Hun pressede læberne sammen. Panderynken dukkede op igen. “Nå, men Dorthe Sonne kan du altså ikke komme til at tale med. Beklager.”

“Du skal have tusind tak for at prøve.” Jeppe blottede tænderne i et stort smil. “Forresten, nu jeg alligevel har ulejliget dig, så var der også en anden person, jeg gerne ville tale med. En Louis Kofoed. Han er yngre, så mon ikke vi kan finde ham?”

Kvinden lignede en, der burde sige stop for i dag, men tastede alligevel navnet ind og læste højt. “Louis Kofoed, født 1981, mor: Connie Kofoed, far: ukendt, bopæl i Allinge. Kan det være ham?”

“Det lyder rigtigt.”

Hun læste videre på skærmen i nogle sekunder og lukkede så billedet ned med musen. Rejste sig og lagde begge hænder på skranken i en gestus, der kun kunne tolkes som et farvel og tak for i dag.

“Nu ved jeg jo ikke, hvad du skal bruge ham til, men jeg ville holde mig væk, hvis jeg var dig.”

“Hvorfor det?”

Hun så sig over skulderen og sænkede stemmen.

“Jeg burde slet ikke fortælle dig det her, men ... han har været i fængsel. Fra 2005 til 2008 afsonede Louis Kofoed en dom i Nyborg. Det er et lukket fængsel.”

Jeppe hævede brynene spørgende.

“Jeg kan ikke kommentere den konkrete sag.” Nu hviskede hun næsten. “Men i Nyborg sidder der typisk fanger, som afsoner voldsdomme. Og det, der er værre.”
Kære Argy

Solen går ned i vest og farver himlen gul og rosa som et brændende blomsterflor, selv her på Bornholms nordvendte kyst. Jeg sidder ved mit skrivebord og føler mig sjældent tilfreds. I ro. Nogenlunde vellykket og taknemmelig.

Ida kom hjem fra et ridestævne i dag og var glad og træt og snakkesalig på en måde, hun ikke har været længe. Ikke over for mig i hvert fald. Måske ligger de værste konflikter bag os, nu hvor hun ikke længere er teenager? Jeg håber det.

Nikolaj er også hjemme, og vi tre har haft en rolig, hyggelig aften med grin og pjat og god stemning. Jeg kan ikke huske, hvornår det sidst skete. Jeg tilberedte forårslam til aftensmad, og de hjalp begge to med at snitte grøntsager, uden at jeg skulle spørge. Nikolaj var i drillehumør, men på den rare måde, og han virkede så glad for at se sin søster. På et tidspunkt kom jeg ud i køkkenet og så dem stå og holde om hinanden, det sker ellers ikke så tit. Nu er de gået til ro på hver deres værelse, og jeg sidder i karnappen med en brandy og skriver til dig.

Tænk at være nået til et sted i livet, hvor den største lykke er en fredelig aften med mine store børn. Hvor husmoderligt! For ti år siden ville jeg have grinet hånligt ad den spådom. Have tilføjet mål som “disputats” og “forskningspulje” til ambitionen om et godt liv. Og det har da i den grad værdi, mit arbejde er
min identitet. Men jeg må have ændret mig, tiden har slebet lidt af de spidse albuer. I dag er lykken med børnene.

Den harmoniske aften blev sat i relief af en mindre harmoniskformiddag med Finn og lille Camille, som begynder at udvise småbekymrende personlighedstræk, hvis man kan tillade sig at sige det om en syvårig (og da du er min søster, tillader jeg mig alt).

Det var Finn, der kom over her til morgen og spurgte, om jeg ville med dem på udflugt til Helligdomsklipperne. Han spørger så sjældent om sådan noget efterhånden, så selvom jeg havde planlagt at arbejde i dag, sagde jeg ja tak. Jeg trives egentlig fint med, at vi ikke ses så ofte, for trods distancen mellem os er han et af de mennesker, jeg ved, jeg kan stole på. Men jeg savner ham.

Vi kørte langs kysten i Finns osende Land Rover (den røde Mustang blev solgt, da Dorthe døde), og Camille hvinede af fryd, når vi susede ned ad de høje bakker ved Gudhjem. Finn tændte for radioen og nynnede med på musikken, dagen tegnede lovende.

Det er en god årstid at spadsere ved Helligdommen, alt står i blomst på skråningerne, og der er ikke kommet turister endnu. Jeg bliver aldrig træt af den kyststrækning og dens dramatiske klippevæg. De fine trætrapper og -stier, der svæver som et spindelvæv langs klipperne, gør det muligt at komme helt ned til vandet flere steder.

Vi fandt en udkigsplatform, hvor faldet ned til havet var så højt, at vi gispede efter vejret. Camille var ustyrlig. Løb ned ad trapperne og kastede sig mod de spinkle afspærringer, råbte højt og skræmte fuglene væk. Hun er lille og ved ikke bedre, men Finn gør intet for hverken at standse eller korrekse hende. Hun får sin fars udelte kærlighed og i øvrigt lov at gøre, som det passer hende.
På Måneskinsklipperne satte vi os i en lækrog. Finn havde smurt klemmer, og Camille tog én bid af sin og morede sig med at kaste resten ud til mågerne. Hun er en viljestærk ung dame, og det kan jeg kun bifalde, men det var alligevel rart, da hun lagde sig hos sin far og faldt i søvn. Jeg har åbenbart glemt, hvor anstrengende små børn kan være.

Jeg må indrømme, at jeg forventede, Finn ville tale med mig om noget bestemt, men alligevel kom hans bekendelse bag på mig. Han tog tilløb flere gange, før han kunne formulere ordene, og det er i sig selv påfaldende, for den Finn, jeg kender, er aldrig usikker på noget. Han fik mig også til at love at holde tæt (et løfte, jeg nu bryder, men eftersom du ikke bor på øen, gælder det ikke).

Han har ganske rigtigt haft en længerevarende affære med sin unge sekretær på savværket — hvor klassisk af ham! — og har gjort hende gravid. Efter at vi to var færdige med hinanden, understregede han flere gange, og jeg klappede ham beroligende på hånden, mens jeg indvendig rullede med øjnene. Hvad er det med mænd, der tror, solen står op og går ned i deres skød?!

Barnet er fem år nu, og moren kræver, at Finn vedkender sig faderskabet, hvilket han pure nægter. Jeg fornemmer, at han bestikker hende til at holde sin mund.

I virkeligheden overrasker det mig ikke spor, at Finn har et uægte barn, han har altid været en damernes mand. Det overraskende er hans samvittighedskvaler. Ikke overfor den stakkels sekretær så meget som over for sin afdøde kone og — jeg vægrer mig ved at skrive det her - overfor Gud.

Finn kaldte sig selv for en synder og virkede tynget af kristen skyld. Jeg prøvede at bremse ham og minde om, at hensynet til kvinden og barnet måtte veje tungere end hans egen
samvittighed, men han docerede bare videre om Dommens Dag og vigtigheden af at leve rent for Jesus Kristus.

Jeg sad i solskinnet med den smukkeste udsigt og ønskede mig alle andre steder hen. Savnede for alvor mine gamle venner fra universitetet, som jeg kunne have begavede sekulære samtaler og diskussioner med. Til sidst rejste jeg mig for at gå en tur, ellers havde jeg sagt noget, jeg ville fortryde.

Hvad er der dog sket med den flotte, stærke mand, jeg kendte og holdt af? Charmerende Finn, verdensmanden med de brede skuldre og Nordens flotteste overskæg. Er det Dorthes død, der har skrumpet ham på den måde? Har hun foreholdt ham hans utroskab og på sit dødsleje tvunget ham til at love at redde sig selv og alle os vantro fra evig fortabelse, eller hvad handler det om?

Jeg er trist over kløften mellem os, for jeg aner, at den kun vil vokse sig større fremover. Som vores mor altid sagde: “Stol aldrig på en, der ikke tvivler/”

Kærlig hilsen

Margy
Stampen Røgeri lå i en lav, hvid bygning med panoramavinduer og kunne lige så godt have været et plejehjem eller konferencecenter, hvis ikke det var for et håndsnittet træskilt over døren og lugten af fiskefrikadeller.

Jeppe havde fundet stedet på nettet, da han og Anette skulle mødes tæt på Rønne, men i diskret afstand til politigården. I november er udvalget af åbne steder ikke stort, og et røgeri kunne vel være lige så godt som en kaffebar. Ved synet af stedet fortrød han lidt.

Det blæste stadig kraftigt, og gårdhavens sammenklappede parasoller var blevet smidt i en bunke under et frokostbord, hvor de lå og blaffede.

Jeppe trak vejret dybt. Selvom han stadig led af tankemylder, havde han været i nogenlunde ro her på øen de seneste par måneder, ladet tiden gå langsommere i den smukke natur. Men det var ved at ændre sig. En mislyd havde sneget sig ind i ligningen og givet skønheden en falsk klang.

Han samlede fingrene omkring pilleæsken med ibuprofener i lommen, trak skuldrene op mod blæsten og skyndte sig indenfor.

Følelsen af ubehag forduftede, da han fik øje på en lyshåret kvinde i jeans, gummisko og anorak siddende ved et af røgeriets små borde. Hun rejste sig og smilede, så den vindblæste næsetip skinnede over tandsættet, og de blå øjne strålede. Anette slog armene ud og lignede
en reklame for sødmælk og vandresko. Jeppe gik lige ind i hendes omfavnelse.

“Hej, Werner, velkommen til udkanten.”

Hun holdt ham ud i strakt arm og betragtede ham med rynkede bryn.

“Ja, det skal jeg lige love for. Man kan da heller ikke vende ryggen til i to sekunder, før du anlægger dig et depressionsskæg. Du ser mig noget huløjet ud, Jeppesen, alt okay?”

“Alt okay. Godt at se dig.”

“Godt at se dig!” Hun klemte hans overarme. “Du har jo fået muskler, det var også på tide. Kom, sæt dig, jeg er ved at dø af sult.” “Så er alt, som det plejer.” Jeppe dumpede ned i stolen over for Anette med en varm murren i kroppen. Han havde helt glemt, hvor dejligt det var at have venner. “Jeg skal bare bede om kaffe.”

“Så længe du ikke skal have Gammel Dansk.” Hun skulede muntert til ham hen over et lamineret menukort og vendte sig mod den unge tjener med poloskjorte og bøjle på tænderne, som dukkede op ved deres bord. “Jeg tager et stjerneskud med fritter og ekstra brød med smør til, tak.”

“Køkkenet holder desværre lukket mellem tre og seks. Vi serverer kun kaffe og kage. Dagens kage er en roulade.”

Anette så på Jeppe, som om det hele var hans skyld.

Han vendte sig om mod tjeneren.

“Vi tager kaffe og kage begge to, tak.”

Tjeneren forsvandt ud i køkkenet, og Jeppe kiggede rundt i røgeriets spisesal. Bortset fra dem var den tom.

“Beklager, jeg skulle have fundet et bedre sted. Jeg syntes bare, du skulle opleve et bornholmsk røgeri, nu du var her. Måske er der sild i rouladen? Vi kan jo være heldige.” Han grinede til Anette, som rullede med øjnene til svar. “Hvordan går det med familien?”

“Godt. Svend besøger sin søster med Gudrun, og de lader til at hygge sig, selvom hun er lidt forkølet. Savner mig ikke spor.”
Hun lavede en udglattende bevægelse med hånden over bordets mosgrønne dug.

“Så det kunne jo ikke være bedre.”

“Ah!” Jeppe smilede skævt. “Og hvad med efterforskningen, har du tænkt dig at få dit hold herover?”

“Ikke før vi har svar på DNA-prøverne. Vi ved stadig ikke med sikkerhed, at liget er Nikolaj Dybris. Og så er det jo også op til den lokale efterforskningsenhed, hvor meget hjælp de synes, de har brug for.” Hun trak lidt på den ene mundvig. “Skal jeg advare dig, før du risikerer at støde på Sara her i Brugsen?”

Jeppe trak på skuldrene.

“Der har vi kaffen. Rouladen ser heldigvis ud til at være med hindbær og ikke fisk.”

Anette iagttog ham, mens hun stak gaflen i rouladen.

“Okay, det må jeg vist hellere gøre, selvom du tydeligvis for længst er kommet dig over hende og ikke kunne være mere ligeglad.”

“Tak.”

“Vi har fundet en stor sum penge - fireogfyrre tusind euro - gemt i en sæk hjemme hos Nikolaj.” Anette talte med munden fuld.

“Så det var dem, Louis ville ind at hente i forgårs?”

“Det kunne det tyde på.”

Jeppe åbnede et bæger kaffefløde og tømte det i sin kop. “Han har afsonet en længere dom i Nyborg. Måske værd at undersøge hans straffeattest.”

“Han har også et mellemværende med Nikolajs gamle chef, en slagter, som desværre ikke vil fortælle om deres udestående. Louis er vist typen, der tiltrækker sig ballade.” Hun skrabede sin tallerken og slikkede gaflen ren.

“Skal du ikke have din kage?”

“Du må godt få den.” Jeppe skubbede tallerkenen over til hende. “Har I talt med ham?”
“Han er som sunket i jorden og tager ikke sin telefon.”

“Jeg så ham i morges i skoven, men jeg ved ikke, hvor han er nu. Hans mor hedder Connie Kofoed og bor vist i Hasle, det kan være, hun kan hjælpe. Forresten ...” Jeppe fiskede en frysepose op aflommen og lagde den på bordet. “Et af Louis Kofoeds cigaretskod. Jeg tænkte, det kunne blive nyttigt at have hans DNA.”

“Tak, Jeppesen. Det glæder mig, at der stadig er lidt politimand gemt under det skovhuggerskæg.” Anette blinkede til ham og lagde fryseposen i sin taske. “Tror du, han kan være indblandet?”

Jeppe overvejede.

“Jeg kender kun Louis ganske lidt, men jeg kunne sagtens forestille mig, at han og Nikolaj har, eller har haft, en eller anden fidus sammen. De virker begge, som om de ved, hvordan man opererer på den forkerte side af loven. Og Louis kender Nikolaj bedre, end han vil indrømme, det er jeg sikker på. Men mord?”

“Han er gået under jorden.”

“Ja, det taler ikke ligefrem til hans fordel.”

Anette rynkede brynene og pegede på ham.

“Okay, hvad med det her scenarie: Louis og Nikolaj stjal penge fra slagteriet, Louis blev grådig og slog Nikolaj ihjel?”

“Eller omvendt: Nikolaj prøvede at snyde Louis, som opdagede det og så slog Nikolaj ihjel. Det ville forklare, hvorfor pengene lå hos Nikolaj. Men et slagteri ligger ikke inde med så mange kontanter, i hvert fald ikke et lovlydigt slagteri. Så hvor kommer pengene fra?” “God pointe!” Anette nikkede resigneret og gik i gang med Jeppes roulade.

“Smager den godt?”

“Egentlig ikke. Men den er der.” Hun tog en bid til og suttede syltetøj af fingrene.

Jeppe lænede sig tilbage og så på hende.

“I øvrigt lader Zelotens Børn til at være en menighed af indflydelsesrige personer, heriblandt Linn Sonne, som ejer Østerlars Sav-
værk. Jeg kørte faktisk forbi kirken for at hilse på præsten. Fader Samuel kalder han sig. Flink mand.”

Anette smilede.

“Jeg tænkte nok, du ikke kunne holde dig væk. Har Nikolaj og Louis noget med Zelotens Børn at gøre?“

“Umiddelbart ikke andet end at de kender og arbejder for folk, der er medlemmer af den.”

“Men har kirken så noget med liget i kufferten at gøre, Jeppesen, kan du gennemskue det?” Hun skrabede kagekrummer sammen med sin gaffel og stak den i munden.

Han smilede skævt.

“Hvornår er du begyndt at gide høre på mine fornemmelser?” “Det kan der være noget om.”

“Ida gav mig Marco Sonnes telefonnummer, han er Finns søn og Nikolajs barndomsven, så måske ved han noget. Jeg sender dig det lige. Han bor i London.”

Jeppe mærkede mobilen vibrere mellem fingrene. Genkendte ikke nummeret på skærmen.

“Kørner.”

“Ja, det er Aage. Så har jeg fundet det.”

Jeppes hjerne slog en kolbøtte.

“Fra Olsker Antik selvfølgelig, hej, Aage. Hvad har du fundet?” “Det var de kufferter dér. Vi fandt dem ganske rigtigt i regnskabsbogen fra 1988, lige efter at vi havde åbnet forretningen. To stk. turnékufferter å kroner femogtyve, jeg står og kigger på bogen nu, selvom konen ikke gør det nemt at læse med de små bogstaver, hun holder sig. Øjnene var selvfølgelig også bedre dengang ...”

“Hvem købte dem?” afbrød Jeppe nænsomt og fangede Anettes nysgerrige blik. “Står der det?”

“Ja ja, jeg skulle lige til at sige det. Som sagt to kufferter til femogtyve kroner stykket, solgt den 10. december til Margrethe Dybris, Bølshavn 21.”

Kapitel 17

“Connie Kofoed i Hasle, nogen, der gider finde hendes nummer frem?”

Anette spurgte ud i politigårdens åbne kontor, som i dag var bemandet af tre lokale efterforskere plus Ditte Vollmer. De stod omkring et skrivebord bag en træt yuccapalme og diskuterede færgedriften, så det gav genlyd mellem de hessianklædte skillevægge. Anettes spørgsmål udløste en lavmælt fnisen, som fik hende til at løfte hovedet fra sin iPad.

“Hvad? Hvad har jeg sagt?”

“Pølse-Connie,” svarede en af efterforskerne med et lummert grin. “Hende finder du på de gule sider.”

“Connie er en af øens prostituerede,” forklarede Ditte. “Og fordi hun ikke er helt ung længere, føler mine mandlige kolleger sig berettiget til at nedgøre hende.”

“Ah! Men hun er også mor til Louis, så når I er færdige med at sparke nedad, kunne I måske få fingeren ud og ringe til hende? Det kan være, hun ved, hvor han er.”

Opfordringen blev mødt med en surmulende tavshed fra de tre politifolk, der brød op og vendte tilbage til deres respektive skriveborde. En af dem tastede et nummer på sin telefon og startede en samtale.

Ditte trak en stol hen og satte sig ved siden af Anette.

“Vi har fundet Louis’ telefon. Den lå i en grøft langs vejstræk-
ningen syd for Klemensker midt på øen. Måske har han smidt den ud ad bilvinduet

“I hvilken side?”

Ditte vidste straks, hvad hun mente.

“På vestsiden af vejen. Det ville passe med, at han har været på vej mod syd og har smidt telefonen ud ad vinduet i passagersiden.”

“Og hvad ligger der mod syd?” Anette scannede det store kort over øen, som prydede kontorets ene væg. “Han var i hvert fald ikke på vej til færgen.”

“Nej, han kørte i retning af skovene midt på øen, hvor han arbejder til daglig. Eller også var han på vej mod lufthavnen på sydsiden af øen.”

Anette rejste sig og gik nærmere kortet på væggen.

“Har I igangsat en eftersøgning af ham?”

“Den kører. Vi har betjente stående både ved færgelejet og i lufthavnen nu, men han har haft en halv dag til at forsvinde, så måske er vi for sent på den. Jeg har bedt om overvågningsbånd og passagerlister fra alle afgange mellem klokken ti og femten i dag, så må vi se, om vi finder ham på dem.”

“De kufferter, som liget i København lå i, tilhørte Margrethe Dybris.” Anette satte sin pegefinger på den lille prik, der var Bøls-havn. “Hvis vi nu antager, at offeret blev dræbt her på Bornholm, hvor kan det så være foregået?”

“Hvis gerningsmanden har brugt en motorsav, kan det være hvor som helst.”

Ditte rejste sig og kom hen til Anette ved kortet, kørte en pegefinger op langs kystlinjen.

“I skovene eller måske i en gammel lade eller fabrikshal på nordkysten. Der står en del tomt oppe omkring Tejn og Allinge, gamle fiskeauktionshaller og den slags.”

Anette rystede på hovedet.

“Ifølge vores kriminaltekniker passer skæret ikke med en motor-
sav, nærmere en industrisav af en slags. En bloksav. Det er sådan en, vi leder efter.”

“Finn Sonne har et savværk.” Dittes blik løb hen over kortet, og hun satte en finger på byen Østerlars. “Et af øens sidste fungerende. Mon ikke de har en sav af den kaliber?”

De så på hinanden.

“Er der kommet svar fra København på dentalprøverne fra liget?”

“Nyboe har lovet, vi får dem i morgen.” Anette mærkede det svimle for sig. Hun var nødt til snart at få noget ordentligt at spise, og i aften var tankstationens udvalg ikke fyldestgørende.

“Er du okay?”

“Tip top!” Anette rystede hovedet på plads. “Skal vi ikke ringe til Østerlars Savværk og høre, om vi må kigge forbi?”

“Jeg skulle lige til at foreslå det.”

Ditte gik tilbage til sit skrivebord, satte sig ved computeren og slog nummeret op.

Anette blev stående ved kortet og læste syrede bynavne, hun aldrig havde hørt om. Sorthat Muleby. Knudsker. Gøngeherred.

“Fik din kollega tjekket telemasterne?”

“PA Poulsen har tjekket alle master på øen for udslag efter Nikolajs sidste opkald den 29. august klokken 23.30, men der er ingen. Efter det opkald til Louis er han væk.”

“Hans telefon er i hvert fald.” Anette rømmede sig. “I øvrigt har jeg ikke fået fortalt dig, at min kollega Jeppe Kørner er på øen. Han er på orlov fra politiet for tiden og har hjulpet med at lede efter Nikolaj.”

Ditte så op fra computeren.

“I privat regi,” skyndte Anette sig at forklare. “Ikke som del af den officielle efterforskning. Han er gode venner med Esther, som vi mødte hjemme hos Ida Dybris.”

Ditte fortrak ikke en mine, men vendte tilbage til skærmen og tastede videre.
Anette besluttede sig for ikke at uddybe. Man forklarer og undskylder kun én gang, alt derefter bliver patetisk. Hun gik tilbage til skrivebordet og satte sig.

“Så ingen livstegn efter den 29. august. Vil du ikke også mene, at Nikolaj højst sandsynligt blev dræbt den samme nat?”

Ditte brummede sit tilsagn uden at se op, tog sin telefon og ringede til savværket.

Anette bladrede baglæns i samtalen for at sikre sig, hun ikke havde sagt for meget. Måske havde Ditte røntgensyn og kunne gennemskue, at det var Jeppe, hun lige var mødtes med, og at hun trak på hans hjælp. Men hun spurgte ham jo bare til råds. Det var ham selv, der besluttede, om han ville tale med sine kontakter her på øen - det kunne Anette jo ikke forhindre.

Hun greb sin frakke fra stoleryggen og tog den på med et lille suk. Det er ikke nemt at være alene, når man er vant til at være to.

*

Aftenandagten hos Zelotens Børn var ikke noget tilløbsstykke. Jeppe kiggede rundt fra sin plads på bagerste række og talte kun tolv på kirkerummets hårde træbænke. Det så dog på ingen måde ud til at påvirke Fader Samuel, at fremmødet ikke var bedre. Iført en broderet lilla kjortel, som hverken passede til hans renskurede ansigt eller til det parcelhus, de befandt sig i, læste han bibelpassager op og prædikede for sin menighed med indlevelse som en entusiastisk bingovært. Han bevægede sig flere gange ned ad midtergangen og lagde en nænsom hånd på folks skulder eller pande, mens han talte.

En af dem, der fik en kærlig berøring, viste sig at være Camille Sonne, som sad med tillidsfuldt lukkede øjne mod præsten. Hun havde dækket sit mørke hår med et blomstret tørklæde, løst bundet i nakken, og det så umiddelbart mere modebevidst ud end fromt, men eftersom de sad i en kirke, var det det måske alligevel.
Jeppe greb sig selv i at dvæle ved halsens kurve op mod hagen og den fine mund. Også i profil og halvt tildækket var Camille en tiltrækkende kvinde.

Ceremonien var kortvarig og blottet for enhver form for outrerede indslag som tungetale og bagudrullede øjne. Jeppe rejste sig sammen med resten af menigheden og modtog Fader Samuels afskedsvelsignelse med en vis portion skuffelse, inden han bevægede sig mod udgangen.

“Jeg ser, at nysgerrigheden vandt over fordommene.” Camille indhentede Jeppe ved hoveddøren, hvor han stod og rodede med sin frakke, mens han prøvede at se ud, som om han ikke ventede på hende. “Hvordan var det så? Lige så mærkeligt, som du havde regnet med?”

“Nu er jeg ingen ekspert hvad angår kirkeritualer, men det forløb umiddelbart helt efter bogen.” Jeppe holdt døren åben for dem begge, trådte ud i aftenluften og inhalerede dybt. Vinden var løjet af og en frostklar kulde trådt i stedet, han stak hænderne i lommerne og slog kraven op.

“Fader Samuel sagde ellers, at du kom, fordi du ledte efter et sted at praktisere din kristne tro?”

Hendes tonefald var køligt som luften, alligevel fornemmede Jeppe en snert af humor, hun var ikke for alvor fornærmet. Måske var hun endda kommet for at møde ham?

De gik et par skridt ud mod vejen, gruset knasende under deres fødder. Camille vinkede farvel og godaften til sognebørnene, der parvis steg ind i deres biler og kørte væk.

Hun smilede til ham.

“Giver du et lift? Min kørelejlighed trækker vist ud. Der er jo ikke langt til savværket...”

Smilet var sødmefuldt.

Jeppe gengældte det og mærkede blodet rulle ud til dele af sin
krop, han havde glemt. En lille stemme i baghovedet hviskede, at hendes forslag nok var knap så spontant, som det lød.

“Jeg holder her.”

Pickuppen var blevet gennemkold og duggede hurtigt til af deres ånde. Jeppe lod motoren køre med blæseren på fuld styrke, gned hænderne mod hinanden og holdt blikket på vejen. Det føltes påtrængende intimt at sidde her så tæt ved siden af Camille.

Da bilen var nogenlunde varm, trak Jeppe sit ærme hen over forruden og satte den i gang. De nåede ud på landevejen, før hun brød tavsheden.

“Min far blev ret urolig over at høre, at I afbrød skovningen i dag. Han har prøvet at få fat på Louis hele dagen, hvis ikke han snart melder tilbage, mister I ordren.”

“Er det ikke lidt drastisk?” Jeppe skævede til hende. “Det blæste altså rimelig kraftigt.”

“Vi er allerede kommet ret langt bagud i forhold til vores produktionsplan.” Hun lød irritabel, som om det ikke tilkom ham at stille kritiske spørgsmål. “Hvor længe planlægger du egentlig at blive? Skal du hjem at holde jul?”

“Det ved jeg ikke.”

“Har du ikke et rigtigt arbejde, der står og venter på dig? En familie? Louis kan være krævende, du skal ikke lade ham holde på dig.” Jeppe tøvede. Var det dét her, hun var kommet til andagten for? At opfordre ham til at rejse hjem?

“Lige nu nyder jeg at være her. Så må vi se.”

Hun hev det blomstrede tørklæde af og lagde det i skødet.

“Jeg skulle i øvrigt hilse fra min storebror og sige, at han stadig ikke ved, hvor Nikolaj er.”

“Hvad er det nu, han laver?”

“Marco arbejder som investment banker.” Camilles stemme blev blødere, hun lød stolt. “Han blev i sin tid headhuntet af Sachsman & Porter til deres London-filial, men de seneste to år har han været
selvstændig. Og han har travlt. Har købt sig en lækker lejlighed i Bel-gravia og spiller tennis i samme klub som en af prinserne. Min bror er sindssygt dygtig.”

Jeppe brummede anerkendende.

“Men han må da også undre sig over, hvor Nikolaj er blevet af. Er de ikke venner?”

Hun sukkede.

“Der er mange måder at være venner på. De ses jo kun, når Marco er hjemme på sommerferie, og da virker Nikolaj mest optaget af at køre med rundt i min brors vintage Porsche og føre sig frem på øens lækre sommerrestauranter. Marco holder ved for gamle dages skyld, og fordi han er et loyalt menneske.”

“Du lyder ikke specielt begejstret for Nikolaj?”

Hun trak på skuldrene. “Jeg har jo kendt ham altid og er vokset op med ham som en af de store, min bror hang ud med. Marco er syv år ældre end mig, så han og hans venner virkede uopnåelige, da vi var børn. Men ... der er bare nogle mennesker, der skaber værdi omkring sig, og andre, der skaber kaos. Nikolaj hører til sidstnævnte kategori. En taber, hvis du spørger mig.”

De nærmede sig savværket, Jeppe satte farten lidt ned og skævede til Camille. Hun sad på passagersædet med hænderne i skødet og så ud ad vinduet.

Det kriblede i ham efter at spørge til hendes mor, og hvad hun var død af, men han vidste, at det ville slå enhver illusion om spirende tillid itu og endegyldigt stemple ham som politimand på arbejde.

“Fader Samuel fortalte mig, at han mistede et barn ...” prøvede han i stedet.

“Gjorde han? Det er ellers ikke noget, han sådan taler vidt og bredt om.” Hun svarede tøvende, men der var ingen fjendtlighed i hendes stemme, snarere en barnlig nysgerrighed, der lød, som om den sjældent fik lov at komme til orde. “Men ja, hans datter døde i
en ulykke. Jeg var kun ni-ti år, da det skete, men jeg husker det tydeligt. Alle var knust. Vi kendte hende jo fra kirken, hun var på alder med min storebror. Hun var meget smuk, kan jeg huske, og havde ry for at være lidt af en rebel. Hendes forældre havde vist et hyr med hende, men de havde kun hende.”

“Hvordan døde hun?” Jeppe kørte ind på gårdspladsen og standsede foran savværket med motoren i tomgang. Han håbede, samtalen kunne holde hende i bilen lidt endnu.

“Hun faldt oppe i Troldeskoven. Jeg ved ikke, præcis hvad der skete, jeg var for lille til at få ren besked.”

Camille stønnede, halvt i forargelse, halvt i morskab.

“Kristen børneopdragelse, når den er bedst. Hvad de ikke ved, har de ikke ondt af. Ingen forståelse for, hvor skræmmende det er for et barn at mærke alles fortvivlelse uden at få en forklaring.” Hun smilede sidelæns til ham og holdt øjenkontakten. “Det er stadig ikke noget, vi taler om.”

Jeppe gengældte smilet. Han kunne ikke greje, om Camille var et af den slags mennesker, der bare som udgangspunkt flirter med folk, fordi det er effektivt, eller om hun var oprigtigt interesseret i ham.

“I årevis turde jeg ikke gå i skoven, fordi jeg var rædselsslagen for de vilde dyr.” Hun slog håret væk fra ansigtet, hendes øjne fangede lyset fra gadelampen ude på vejen og glimtede i mørket.

“De vilde dyr?”

“Ja, du ved, hvordan sådan noget kan vokse i et barns fantasi. Da jeg spurgte de voksne, hvad der var sket med præstens datter, svarede de, at hun faldt i bjørnegrotten og døde.”
Kære Argy

Nikolaj stjæler fra mig. Han tror ikke, jeg opdager det, og jeg lader ham blive i troen. Jeg orker ikke konflikt, ikke lige nu. Det er bare småmønter fra min pung i gangen og øl fra køleskabet, og jeg trøster mig med, at det ikke er værre end det. Er det ikke bare noget, børn skal igennem?

Jeg tror ikke, Ida nogensinde gjorde det, og kan heller ikke huske, du har fortalt, at jeres drenge stjal fra jer, men måske har du bare taget det afslappet.

Det svære ved at være mor til en teenagedreng er, at han fortæller så lidt om, hvad der foregår. Han og Marco tømmer jakkelommerne i entréen for penge, og jeg lader det passere, fordi nå ja, så er det heller ikke værre. Men måske ER det værre, hvad ved jeg? Måske rapser de også fra butikker, tager stoffer, slås og begår ugerninger, jeg ikke harfantasi til at forestille mig. Hvornår skrider man ind?

De to hænger sammen som ærtehalm og kører øen rundt på deres tunede knallerter. Går i hullede cowboybukser og lugter af øl og røg, når de kommer hjem. Der er ikke ligefrem et væld af caféer og barer her på øen, de unge mennesker tager på stranden i stedet eller fester i skoven. Marco er kun fjorten, men får, så vidt jeg kan bedømme, fuldstændig frie tøjler af Finn, som lader til helt at have opgivet den dreng.

Så længe Nikolaj spiser aftensmad hjemme hver dag, og vi
taler med hinanden om dagen og livet, så tilgiver jeg, at han bagefter går ud til sine venner med de værdier, han kan have i lommerne. Det går nok over afsig selv.

Jeg husker selv overgangen fra barn til voksen som en endeløs strækning af uro i krop og sjæl. Man er så rastløs som teenager, har så meget energi, og det værste, man kan gøre som forælder, er at begrænse friheds- og oplevelsestrangen. Nikolaj får lov at ture rundt med Marco, så længe lektierne er lavet, og han kommer i nogenlunde tid i seng, så han kan komme op om morgenen.

I efterårsferien arbejdede han for Anton, som har tilgivet ham barndommens drengestreger og roser ham for at være fingerfærdig. Han har lært at sætte hegn, fjerne ukrudt og male træværk, og selvom jeg selvfølgelig har større ambitioner for min søn end ufaglært arbejde, skader det nok ikke, at han får sig noget praktisk erfaring.

Finn har endda, meget overraskende, skaffet ham en ekstra tjans som murersvend. Gavlen på Finns kirke er ved at smuldre, så Nikolaj og mureren fræser fuger ud hjemme hos Fader Samuel i weekenderne. Planen er på længere sigt at bygge en helt ny kirke, og Finn trækker i tråde hos investorer og kommunalpolitikerefor at rejse penge og skaffe byggetilladelser — det er jo sådan noget, han kan. Men nybyggeriet har lange udsigter, så i første omgang skal den gamle kirke udbedres.

Nikolaj virker, som om han kan lide arbejdet og siger, at præstens familie er flink og disker op med varm mad til frokost. Jeg har advaret ham om ikke at lytte for meget til dem, han risikerer jo at blive hjernevasket. Og jeg orker sandt at sige ikke flere kristne fundamentalister i mit liv.

Der går i øvrigt et rygte om Fader Samuel og Dorthe Sonne! At de skulle have haft noget kørende med hinanden bag om
ryggen på Finn og præstens kone, som hedder Ingeborg eller Agnes eller noget i den dur.

Jeg tror ikke på det, Dorthe var slet ikke den type. Fortalte jeg dig om dengang, hun var til kaffe, og jeg foreslog hende at bruge pessar, hvis hun ikke ville have flere børn. Jeg forklarede, hvor let det er at bruge, men hun blev askegrå i hovedet og virkede så utilpas over emnet, at jeg droppede det igen. Skulle hun have haft en affære med præsten?!

Mon ikke det er opstået i den periode, hvor hun var syg, og han forsøgte at heale hende? Den slags har det med at vokse sig ud af proportioner på en ø som Bornholm. Ting skal helst passe ned i de eksisterende kasser, ellers bliver folk utrygge.

Elias er vist i øvrigt lidt træt af mig. Jeg har svært ved at få skrevet min del af en artikel til Jordens Folk færdig, og han skælder ud og bliver utålmodig, som han jo gør. Af og til skulle man tro, vi stadig var gift.

Kram mine nevøer fra mig!

M

Kapitel 18

“Var det Jeppes pickup?”

Anette så efter den bil, de lige havde passeret, som nu forsvandt i mørket bag dem. Hun havde nok set forkert. Med omhyggelige fingre tastede hun det lange engelske nummer ind på sin telefon og hørte den ringe op.

“Han tager den ikke,” mumlede hun til Ditte, “jeg lægger en besked.” Hun rømmede sig og ventede på bippet.

“Dav, Marco, det er Anette Werner fra Københavns Politi. Jeg skal bede dig ringe tilbage på dette nummer. Det drejer sig om din ven Nikolaj Dybris. Tak.”

Ditte svingede bilen ind på savværkets gårdsplads, og de steg ud af den metallicblå Mercedes. Anette kiggede rundt på de aflange bygninger og stablerne af træstammer, der lå overalt. Det havde regnet på vej hertil, og træet dryppede trøstesløst. Lavthængende skyer var trukket ind over øen, og i det dæmpede dagslys så det mennesketomme Østerlars Savværk forladt ud. Som et øjebliksbillede af noget, der var engang, og som livet nu havde vendt ryggen.

Anette lynede frakken, tilfreds med sine egne betragtninger. Med den sans for poesi, hvad skulle hun så bruge Jeppe til?

“Hvem skal vi mødes med?”

“Jeg talte med ejeren, Finn Sonne.” Ditte så sig omkring. “Personalet er for længst gået hjem for i dag, men han skulle åbenbart selv gøre noget færdig. Hvis vi går en runde, finder vi ham nok.”
“Okay.”

“Han sagde også, at han ikke ved, hvor Louis er, men jeg insisterede på at komme alligevel, så vi kunne se stedet.”

Den nærmeste hal var stor og af nyere dato med lys i de små vinduer. De krydsede over gårdspladsen og tog i en rødmalet jerndør, som let gik op. Indenfor blev de mødt af en gigantisk konstruktion af jern og træ, der strakte sig i hele hallens længde og op mod loftets isoleringsplader. Skinner og sveller af træ og jern løb fra højre mod venstre og tilbage igen på kryds og tværs af hallen, spoler, ledninger og rør. Bag et glaspanel lyste knapperne i en betjeningstavle grønt og rødt. Det lignede et sted, der var bygget til at buldre af foretagsomhed, men nu var her stille.

“Hvad tror du, de laver herinde?” spurgte Anette.

“Ti mod én på, at det er noget med at save i træ.”

De fulgte en jernsvelle ned gennem hallen og spejdede ind mellem træ og plader, indtil de kom til en gråmalet metalkasse, der gik fra gulv til loft. På kassen sad et batteri af drejehjul og displays til at måle uigennemskuelige enheder. Lidt over hovedhøjde viste en snavset rude, at kassen indeholdt en industrisav.

Anette hoppede op på en samling paller, gned på glasset med ærmet og lyste ind med sin telefon.

“Det er en kraftig sav, ingen tvivl om det. Men den er afskærmet af kassen, og der er kun smalle åbninger med plads til, at planker kan komme igennem.”

“Er du sikker?” Ditte trådte op på pallerne, strakte sig op på tå, skærmede med hænderne og tjekkede selv efter, inden hun hoppede ned på gulvet igen. “Lad os gå videre!”

Over for den moderne hal lå en mindre og ældre version med en åben træport i den ene ende. Anette snublede over noget i den smattede jord, to jernbanesveller, der førte gennem porten og ind i hallen. Hun gik nærmere og hørte en rytmisk dunken derindefra. Som et lokomotiv. Kiggede ind og så træbeklædningen på væggene og det
allestedsnærværende savsmuld, som lå i et tykt lag på gulvet og hang i luften som små partikler. To labradorhunde løb dem i møde og snusede nysgerrigt til deres ben.

Anette fulgte jernbanesvellerne med øjnene og nåede en træstamme, som bevægede sig mod en gammel sav med vandret klinge, der åd sig ind i træstammen. Over saven hang en kraftig, gråmalet stålramme, og ved siden af den kørte spoler og remme rundt og holdt klingen i gang.

En høj ældre herre i blå kansasdragt stod duknakket over saven og så dem ikke komme. Han justerede et greb og bukkede sig ind over savklingen, så han kunne kontrollere skærefladen. Idet han rettede sig op, fik han øje på dem.

Anette tog sit laminerede ID-skilt op af frakkelommen og holdt det frem mod ham. Så pegede hun på maskinen og råbte:

“Kan vi slukke for den dér?”

Finn Sonne blinkede. Tog en klud op af lommen, tørrede sine olieplettede fingre og fandt en afbryderknap i knæhøjde. Motoren forstummede, og spolerne drejede langsommere og langsommere, indtil de gik i stå. Han kaldte hundene til sig, og de lagde sig roligt ved hans fødder.

“Jeg ved ikke, hvor han er.”

Intet goddag, ingen forklaring.

“Hvem taler du om?”

“Louis. Var det ikke ham, I ledte efter?” Finn foldede kluden sirligt sammen og lagde den tilbage i lommen. “Fordi I tror, han har slået Margrethes knægt ihjel.”

Anette skævede til Ditte, som havde taget opstilling ved siden af hende med hænderne bag ryggen. Hun havde ikke sagt noget om Nikolaj Dybris, da hun ringede til savværket, kun spurgt efter Louis og hørt, om de måtte komme og stille nogle spørgsmål.

“Har han da det?”
“Det ved jeg ikke det fjerneste om. Nikolaj har en tendens til at blive uvenner med folk.”

“Har han gjort sig uvenner med dig? Eller nogen, du kender?” Finns ene mundvig sitrede i et sarkastisk smil, som om Anette undervurderede ham.

“Min afdøde kone og jeg var gode venner med Nikolajs mor, min søn legede med ham som barn. Jeg kender ham kun alt for godt. Han har altid været en skidt knægt. Derfor har jeg også lagt afstand til ham for mange år siden.”

“Det har din søn ikke, så vidt vi er orienteret. Marco og Nikolaj er stadig venner ...”

“Nej, det er de ikke.” Finn afbrød med eftertryk. “I kan selv spørge ham.”

“Tak, det vil vi gøre.” Anette overvejede, om Marcos far havde kaldt ham på plads og nu forsøgte at diktere, hvad han skulle sige til politiet. “Hvornår så eller hørte du sidst fra Fouis?”

“Jeg så ham i skoven i går. I dag afbrød han arbejdet på grund af blæsten, og jeg har forsøgt at få fat i ham hele dagen.” Finn bed tænderne sammen og sukkede irritabelt. “Savværket kan ikke vente på leverancen.”

Ditte rakte et visitkort frem.

“Hvis du hører fra ham, må du gerne kontakte os med det samme.”

Finn tog imod kortet, skimmede det og stak det i lommen på sin overall. Så vakte han saven til live igen med et tryk på knappen og genoptog arbejdet med ryggen til sine gæster.

Ditte gik mod porten. Anette lod sit blik dvæle ved saven, gulvet og savsmuldet, før hun gik med. Hundene fulgte dem tilbage til bilen, og Ditte startede den, så forlygternes lys fejede over gårdspladsen.

“Er vi enige om, at Finn Sonnes savværk ikke kan være vores gerningssted?” Anette trak sikkerhedsselen på plads med blikket på hallens åbne port. “Det tykke lag savsmuld omkring bloksaven kan
næppe være nyt, og de rå brædder på væggen er umulige at gøre rene. Gerningsmanden ville aldrig have kunnet fjerne alt det blod.” “Enig,” svarede Ditte. “Desuden er savværket en arbejdsplads med mange ansatte, som bruger saven dagligt. Et gerningssted ville være blevet opdaget. Det ville svare til at slå nogen ihjel i en cirkusmanege. Foran publikum!”

Anette grinede træt ad sammenligningen. “Jeg skal have rigtig aftensmad i dag. Kender du ikke et godt sted, der har åbent? Så kan vi spise sammen. Jeg giver.”

“Det kan vi da godt,” mumlede Ditte og lød overrasket. Og glad.

*

Da klokken passerede halv ni på det tikkende vægur i køkkenet, opgav Esther at vente længere og smurte sig et stykke rugbrød til aftensmad. Ida var kørt af sted til eftermiddag uden at sige, hvornår hun kom tilbage. Det kunne man selvfølgelig heller ikke forvente, slet ikke i denne situation, mindede Esther sig selv om. Hun var her ikke som ven af huset, men i professionel sammenhæng, og klarede vel at tilbringe aftenen alene.

Lyset var tændt, og hoveddøren låst. Et lille glas rødvin skulle nok tage toppen af den sidste utilpashed.

Hun satte sig ved det lille bord i køkkenet med ryggen til vinduet ud mod vejen. Selvom gadelamperne til en vis grad normaliserede udsigten, foretrak hun alligevel at slippe for synet af den øde asfalt. Enhver uventet bevægelse ville skræmme livet af hende, der var ingen grund til at udfordre skæbnen. I stedet fokuserede hun på det fine stykke rugbrød med røget makrel på sin tallerken og skænkede op i glasset med et tilfredst suk.

Gregers elsker makrel, nåede hun at tænke, før hun huskede den nye virkelighed og hendes mave snørede sig sammen.

Med alderen var appetitten blevet en sart gæst, men det hjalp med
læsestof. Hun rejste sig og gik mod arbejdsværelset for at hente et brev.

I stuen havde Ida sat en bulet arkitektlampe ved vinduet ud mod haven i en af de få stikkontakter, der virkede, og som værelsets eneste lyskilde oplyste den kun den nærmeste diameter og skabte lange skygger i resten af rummet. Til gengæld dannede den en kraftig refleksion i vinduesglasset, som forvandlede det til et spejl og gjorde det umuligt at se ud i haven. En præmis, Esther lige nu var taknemmelig for.

Hendes blik faldt på den lille malede æske, hun havde fundet i en sort sæk i går og tabt på gulvet. Ida havde stillet den i vindueskarmen, og nu stod den og glimtede i lyset fra lampen.

Esther åbnede æsken. Der lå store sølvringe med turkiser i, billige dingleørenringe og smalle armbånd med similisten. Det lignede den slags smykker, man bringer hjem fra rejser, og som har større affektionsværdi end materiel ditto.

Der lød et højt smæld fra haven, lige på den anden side af vinduesglasset. Esther for sammen og gispede forskrækket. Lænede sig frem mod ruden og skyggede med den frie hånd, så hun kunne se ud, men der var ikke andet i haven end det uigennemtrængelige novembermørke.

Hendes ånde duggede ruden til, hun trak sig baglæns og så vinduet blive til et spejl igen. En faldende gren måske, revet løs af blæsten tidligere på dagen. Dørene er låst, mindede hun sig selv om, jeg er i sikkerhed, der er ingen grund til at lade min fantasi løbe om hjørner med mig.

Hun løftede et armbånd i ben med røde sten op og smilede. Det kunne næsten kun være Margrethes, måske en souvenir, hun havde hjembragt fra Afrika. Det føltes blødt og varmt mellem fingrene, som at røre ved hud.

Esther lagde det tilbage, søgte med fingrene og fandt en halskæde.
Den var enkel, af sølv og med et kors som vedhæng, forbavsende puritansk i forhold til smykkeskrinets øvrige indhold.

Der lød endnu et smæld fra haven, efterfulgt af en knasen, som gentog sig efter et sekund. Lyden af skridt.

Esther rakte skælvende en hånd op til knappen øverst på arkitektlampen og slukkede den med et lille klik. Værelset omkring hende blev mørkt, og haven synlig.

Hun kiggede ud, indtil det sorte blev til buske, træer, hæk og aftenhimmel. Holdt vejret og kæden hårdt mellem fingrene.

Hvad lavede hun her, helt alene i en fremmed families hus?

Måske skulle hun bare rejse hjem til København, hente hunden og skrive videre på bogen i sin egen trygge københavnerlejlighed, hvor lyset virkede, og der ikke lugtede af ådsler. Ida ville sikkert give hende lov til at tage brevene med.

Esther måtte hellere gå i seng, forhåbentlig havde Ida ikke noget imod, at hun lod lyset brænde. Hun vendte sig væk fra vinduet, men inden hun tog det første skridt, fangede hendes øjne en bevægelse ude i haven. En bevægelse, der hverken var svajende træer eller genskin fra en passerende bil.

Langsomt vendte hun tilbage mod ruden. Uden at tænke gik hun baglæns, som om mørket i rummet kunne beskytte hende. Hun lukkede øjnene. Trak vejret stødvist. Hun var alene og forsvarsløs, ude af stand til hverken at gemme sig eller løbe væk.

Der var ingen lyde fra haven, kun hendes egen forskrækkede klyn-ken. Esther vovede at åbne øjnene og prøvede at få åndedrættet under kontrol. Under sin vejrtrækning hørte hun den let genkendelige knirken af hoveddøren, der blev åbnet.

*
Det eneste spisested i Rønne, der havde sent åbent en torsdag aften i november, var en affolket running sushi-restaurant tæt på Store Torv. Midt i et oplyst, hvidmalet lokale mellem vakkelvorne borde kørte et elektrisk bånd rå fisk på små farvestrålende plastiktallerkner rundt til de ikkeeksisterende gæster.

Anette kiggede skeptisk efter en anretning med tun og vendte sig om mod Ditte.

“Kommer du her tit?”

“Nej,” indrømmede hun, “jeg går ikke så meget ud at spise. Hvor skal vi sætte os?”

“Her! ” Anette trak den nærmeste stol ud og satte sig ved en påskegul velourdug. “Tager man bare, eller hvordan?”

Ditte så rundt efter hjælp. En ung kvinde bag disken var travlt optaget af at pakke takeaway-ordrer i papirposer og værdigede dem ikke et blik. Bag hende var der kig ind til køkkenet, hvor to halstatoverede mænd stod bøjet over hver deres bræt og foldede tangruller med grove hænder. En gang imellem bjæffede de til hinanden på et slaviskklingende sprog. Selvom klokken var ni og restauranten tom, var der gang i forretningen.

“Jeg begynder altså bare.” Anette mærkede det igen svimle for sig og rakte ud efter en orange tallerken, der kørte forbi med en ikke særlig japansk udseende forårsrulle. Den smagte aflangtidsfrost og friture, men fornemmelsen af mad i munden var himmelsk. Hun nåede at gribe en hvid tallerken med laksenigiri, inden den sejlede forbi, og slugte den køleskabskolde fisk i to bidder. Mens hun tyggede, gik det op for hende, at Ditte sad og betragtede hende med store øjne.

“Skal du ikke have noget at spise?” spurgte Anette med munden fuld.

“Jo, selvfølgelig.” Hun rynkede brynene skeptisk. “Er det godt?”

Anette greb endnu en tallerken og sukkede.

“Omtrent så godt som et kondom uden sex.”
Ditte udstødte en mellemting mellem et grin og et host og fik fat i en pink tallerken med tangsalat fra båndet. Tjeneren kom ned til bordet og tog imod deres bestilling på to colaer med stor alvor og tilhørende noter på blokken. Hun forklarede stedets prissystem, som involverede de forskelligfarvede tallerkner, og forlod dem med energiske skridt, der fik bordet til at vippe.

“Louis Kofoeds mor ved ikke, hvor han er.” Ditte bøvlede med at få et sæt engangsspisepinde fra hinanden. “PA Jakobsen har lige skrevet.”

“Bør vi selv afhøre hende?”

“Njah.” Det lykkedes Ditte at frigøre spisepindene og sætte dem møjsommeligt på plads i sin højre hånd. “Jeg har mødt hende, hun er lidt af en institution her på øen. Alkoholiker. Tidligere prostitueret som sagt. Louis har været i pleje og har vist ikke noget nært forhold til hende.”

Hun forsøgte at skrabe tangsalat op med pindene.

“Connie bekræftede dog, at Louis og Nikolaj har været gode venner, siden Louis var i erhvervspraktik på Hedegaarden for tyve år siden. Nikolaj er ti år ældre, men tog åbenbart Louis under sine vinger. Connie har hilst på Nikolaj, men det er nogle år siden.”

“Pølse-Connie fra Hasle,” mumlede Anette og scannede båndet for retter, der ikke så ud til at have kørt rundt siden i morges. Hun udså sig en bizar æggestand med små stykker skinke ved og fangede Dittes blik hen over bordet. “Hvordan er det at være ung og kvinde i Bornholms Politi? Dine kolleger virker lidt... gammeldags?”

“De er nu gode nok. Jeg bilder mig ind, at vi lærer hinanden noget begge veje. Jeg giver forhåbentlig dem et nyt syn på kvinder i beredskabet, til gengæld lærer de mig noget om omsorg. På Bornholm passer man på hinanden, det kunne storbyboerne godt være bedre til.” Ditte trak på smilebåndet og vendte tilbage til sin tangsalat.

Anette skulle til at sætte spørgsmålstegn ved det omsorgsfulde i hyggesexisme, men droppede det. Hun var for træt. I stedet stablede
hun sine tallerkner og lagde spisepindene oven i stakken, mens hun prøvede at regne ud, hvad hun havde spist for. Hun glædede sig til at fortælle Svend om det her sted.

“Hvad er vores næste træk? Ud over at finde Louis Kofoed?” Ditte tyggede af munden, inden hun svarede.

“Han er ikke dukket op på overvågningsbåndene, hverken fra færgen eller i lufthavnen, så noget kunne tyde på, at han stadig er på øen.”

“Det kan da ikke være os, han flygter fra? Vi vil bare høre ham, om han ved, hvor Nikolaj er blevet af. Han har jo ikke gjort noget - ikke hvad vi ved af - så hvorfor stikker han af på den måde?”

“Mon ikke det handler om pengene ...” Ditte tømte sin cola og hev telefonen frem. “Jeg tænkte forresten på noget, da vi talte med Anton Hedegaard, men så kom jeg fra det igen. Øjeblik.”

Hun tastede og bladrede på skærmen.

“Alle virksomheder skal jo offentliggøre deres regnskaber, og jeg har hørt rygter om Hedegaarden ... og jeps, den er god nok. Million -underskud på både gården og slagteriet de seneste tre år. Gæld til leverandører og overskredne kassekreditter. Skattehenstand og egenkapitalen i bund. Den gode Anton er på randen af konkurs.”

Telefonen ringede i hendes hånd. Ditte kiggede skeptisk på displayet og svarede.

“Hallo? Godaften.” Hun lød overrasket. “Hvor?”

Pause.

“Hvornår? Er du helt sikker? Må vi komme forbi og høre nærmere?” Hun kiggede på sit ur. “I morgen tidlig så? Klokken ni?” Ditte sagde farvel og lagde på.

“Det var Fader Samuel fra Zelotens Børn. Han havde hørt, at vi leder efter Louis Kofoed, og ville bare fortælle, at han lige har set ham.”

“Hvor?”
“Han kørte angivelig forbi kirken for en halv time siden.” Ditte sendte hende et blik og rakte en hånd i vejret for at bede om regningen.
Kære Argy

Undskyld, du ikke har hørt fra mig længe, og tilgiv at jeg indleder mit brev med et undskyld - det ved jeg, du hader - jeg har været lagt ned af først eksaminer på skolen og så en deadline på en artikel om den mesoamerikanske skik med at ære de døde ved at rengøre deres knogler en gang om året. Sender dig den ved lejlighed, når jeg får mulighedfor at kopiere igen. Læs den, hvis du orker.

Nu er der sommerferie, og roen falder langsomt over os. Ikke over øen selvfølgelig, her vrimler det som altid med familier på cykelferie og tyske turister, der har lejet samme sommerhus i ti år. De lokale knokler og brokker sig, spinder guld på de tilrejsende og nærer samtidig en ulogisk modvilje mod at servicere dem.

Jeg har vænnet mig til det nu (dog ikke så meget, at jeg opfatter mig selv som en af de lokale, ha!). I begyndelsen syntes jeg også, det var anstrengende at stå i kø hos købmanden og zigzagge mellem håndklæder på stranden for at komme i vandet, men efterhånden føles det hektiske sommerliv som en nødvendig modpol til vinteren. Energien smitter, jeg får ordnet bedene i haven og malet stakittet, svømmer ud til den fjerneste bøje hver dag og læser i hængekøjen i haven.

Her er så smukt i højsommeren, selv efter snart femten år har jeg ikke snuset mig mæt i jordbærmarker, strandgyvel og duf-
ten af havsalt, der ligger og soltørrer langs kysten. Og farverne! Jeg ville ønske, jeg var maler og kunne indfange alt det rapsgule, himmelblå og græsgrønne, for slet ikke at nævne klippernes gnistrende grå, som er det modsatte af vinterens kedsommelige asfaltfarver. Danske farver har normalt så meget hvidt i sig, men ikke på Bornholm. Her er farverne dybe og intense som i Sydeuropa.

Og jeg har efterhånden god tid til at nyde sommeren. Skolen er lukket, og ungerne er stort set aldrig hjemme, så jeg har kun min forskning at tage hensyn til. Jeg husker med melankoli de dage, hvor jeg hele tiden prøvede at ryste dem af mit bukseben, så jeg kunne arbejde. Hvem kunne have vidst, hvor meget man ville komme til al savne deres opmærksomhed?

Ida fyldte enogtyve i foråret. Må alt og behøver ikke at spørge om lov til noget, hvad hun da heller ikke gør. Til påske-frokosten i år bekendtgjorde hun, at hun havde tænkt sig at tage et år på sprogskole i Boston efter sommerferien. Hun står bag kassen i del store, nye supermarked i Gudhjem og sparer selv sammen, behøver ikke min hjælp længere. Det gør mig stolt og samtidig helt fortvivlet. Du har selv store børn, du forstår.

Om en måned bliver Nikolaj sytten, han er for længst vokset mig over hovedet og har vist fået sig en kæreste. Ikke at han fortæller mig noget, men han gør mere ud af sig selv og er mindre sammen med Marco, end han plejer. Falder i staver over aftensmaden med et fjoget smil og omfavner mig ud af det blå. Det kan da kun skyldes en pige!

Forleden forsøgte jeg at tage en snak med ham om sex, men det blev så pinagtigt for os begge, at han på det nærmeste flygtede ud af huset. Hvis bare han passer på, så er han vel også ved at være gammel nok til den slags.

Jeg er til gengæld ved at være for gammel. Nej, bevares, en kvinde på otteogfyrre er ikke for gammel til at have kærester
(ja, flertal, kærester), men jeg er ovre det. Mænd er simpelthen for besværlige, jeg orker dem ikke længere. Enten er de for dovne eller modsat altfor ivrige og vil flytte sammen. Det er en skrøne, at det er kvinder, der partout vil bygge rede og have ordnede forhold. Min erfaring siger mig, at det er mændene, som ikke kan finde ud af at være alene.

Anton er ingen undtagelse. Vi har haft det sjovt og dejligt sammen uden de store komplikationer. Men det var ikke nok for ham i længden. Han ville flytte sammen og møde børnene, giftes, hvis jeg kunne overtales. Jeg prøvede at forklare ham, hvordan det ville ødelægge det fine mellem os, og at jeg netop altid har styret bevidst uden om ægteskabets snærende rammer, men han blev ved. Jeg endte med at gøre det forbi med ham, og det tog han selvfølgelig ilde op. På engelsk siger man, at en forsmået kvindes raseri kan måle sig med helvedes flammer, men det er intet imod en forsmået mands!

Nu vil jeg smøre mig en mad og drikke en øl i solen. Kom snart og besøg mig!

Din M
Stjernerne blinkede over Sandvig Havn, da Jeppe endelig nåede hjem og parkerede sin pickup på kajen med kroppen summende af ufor-løst spænding. Han havde ladet Camille gå, selvom hun inviterede ham med ind, og hans libido skreg, at der ingen argumenter var for at sige nej. At han ikke stolede på hendes motiver, var vel den eneste valide grund. Men nu, mens han lagde sin vægt i de lange skridt op ad bakken, gik det op for ham, at årsagen var en anden. Hans hjerte lå stadig i København, og det holdt hans krop tilbage.

Der var lys hos Orla.

Jeppe kiggede ind ad vinduet og så sin nabo sidde i lænestolen med bogen i skødet og hagen mod brystet. En lysegrå rotte havde lagt sig til at sove på hans skulder.

Jeppe slog forsigtigt på ruden og så Orla blinke, løfte hagen og se forvirret op.

Han bankede igen.

“Ja ja.” Orla kom langsomt op at stå og gik foroverbøjet hen til vinduet, så han kunne hægte hasperne af og åbne. Rotten veg ikke en tomme fra hans skulder.

“Jeppe, er det dig? Hvad er klokken?1'

“Halv elleve. Undskyld, hvis jeg vækker dig, jeg ville bare sige godnat.” Stuens indelukkede luft flød ud til Jeppes næsebor, og han trak sig et skridt baglæns.

“Jeg var forbi Borgerservice i dag. De gik med til at skrive til din
sagsbehandler, så vi måske kan få hjemmeplejen til at stille din mad foran døren i stedet.”

Orla fandt Jeppes hånd med sin egen bløde, klemte den og smilede mildt.

“Du er en god dreng.” Han opdagede rotten på sin skulder og løftede den forsigtigt ned på gulvet. “Så, Harriet, så kan det være, vi får lov at passe os selv lidt. Det ville da være dejligt.” Orla rettede sig op, han så træt ud.

“Du ligner en, der godt kunne bruge en lur.”

“Tjoh, måske en lille en.” Orla fumlede med vindueshaspen. “Lige en ting, bare hurtigt ...” Jeppe så spørgende på sin nabo, som blev stående med hånden på vindueshaspen. “Der findes en frikirke på øen, Zelotens Børn, og præsten mistede efter sigende sin datter i en ulykke tilbage i slutningen af firserne. Kender du noget til den historie? Du ved jo så meget om øen.”

“Ork ja, den slags glemmer man ikke så let. Hvordan var det nu?” Orla rynkede panden så meget, at næsen krøllede. “Det er et sted derinde i grøden, jeg skal bare lige huske ...”

“Vi kan også tage den i morgen?”

“Skete det ikke oppe i Troldeskoven bag Stammershalle?” Orla lyste op ved mindet. Så rystede han hovedet opgivende. “Jeg er altså ikke helt vågen.”

“Der var måske noget med en, ja, det lyder idiotisk, men der var måske noget med en bjørnegrotte?”

“Nå ja! Den er god nok.” Orla smilede igen. “Det er de færreste, der kender til den, også af de fastboende, men der ligger en ruin af en gammel zoologisk have bag Stammershalle Badehotel. 1 1930’erne åbnede hotellets ejer en lille zoo med løver og bjørne, så de prominente gæster havde noget at muntre sig med, når de var trætte af at bade og spise. Den lukkede igen allerede under krigen, men ruinen af bjørnegrotten står den dag i dag.” Orla afbrød sin egen talestrøm med en langstrakt gaben.
Jeppe klappede den gamle mands hånd.

“Vi må vist hellere komme til køjs, begge to. Jeg er også godt brugt. Måske kan vi tales ved om det i morgen.”

Orla nikkede mat.

“Det er nok bedst. Godnat, godnat.” Han trak vinduet i, og Jeppe gik de få skridt hen til sin egen hoveddør. Da han satte nøglen i, åbnedes naboens vindue igen.

“Jeppe?”

“Ja?”

“Tak, min ven.”

Orla lukkede vinduet. Jeppe låste sig ind til sig selv, stillede støvlerne inden for hoveddøren og dukkede sig op ad den lavloftede trappe til første sal. Børstede tænder, slugte to af de stærke ibupro-fener og lagde sig i sengen med ansigtet under ovenlysvinduet og stjernerne, mens pillerne spredte en behagelig følelsesløshed i hans krop. Måske skulle han køre op og se den bjørnegrotte i morgen, når han var færdig i skoven? Hvis han overhovedet kom til at arbejde i morgen.

Han lukkede øjnene. Af en eller anden grund havde han svært ved at forestille sig Louis dukke op. Inderst inde kunne han mærke, at det ville passe ham fint med endnu en fridag fra skovningen.

En uventet lyd fik ham op til overfladen igen, det var kun en lav knirken, men nok til at fange hans opmærksomhed. Hun stod i fodenden og så på ham med øjne, der strålede, som spejlede de stjernehimlen over huset.

Hvordan var hun kommet ind?

Han satte sig op i sengen og åbnede munden for at spørge, men opdagede, at hun var nøgen, og blev stum. Månen skinnede på hendes hud.

Han lod øjnene vandre fra hendes læber ned forbi kravebenet, over de runde bryster og maveskindet til hendes skød og hørte sin
vejrtrækning blive tungere. Slog dynen til side og rakte begge hænder frem mod hende.

“Jeg var ved at tro, du aldrig ville komme.”
FREDAG DEN 22. NOVEMBER

Kapitel 19

Esther hev efter vejret. Det var mørkt omkring hende, og hun vidste ikke, hvor hun var. Hun drejede hovedet og så dagslyset gry i kanten af rullegardinet, under hende bulede en gammel madras, og hen over brystet lå et vattæppe med små blomster på. Langsomt vendte virkeligheden tilbage: Hun lå i gæsteværelset i Dybris-familiens hus på Bornholm.

Hun slog vattæppet til side og rejste sig langsomt og tungt. Trak gardinet op, redte sengen og fik øje på sølvkæden, der glimtede på natbordet. Nu huskede hun, at hun havde knuget den i hånden i går, da Ida kom hjem og fandt hende i mørket på arbejdsværelset. Skyggerne i haven havde været indbildning, frugten af en overaktiv fantasi.

Hun løftede kæden op og betragtede den i morgenlyset. Et ord var graveret på bagsiden af det blanke sølv.

Isola.

Brusebadet friskede hende op, og Esther greb sig selv i at nynne under vandstrålerne. Hun klædte sig på med en uventet energi og fornemmelsen af, at det hele snart ville lysne, og glæden igen ville få plads ved siden af sorgen. Måske var det bare et momentant glimt af håb, og hun havde ikke nogen anelse om, hvor det kom fra, men det lunede.

Da hun kom ned i køkkenet, sad Ida allerede ved det lille bord og
spiste sit sædvanlige brød med jordbærsyltetøj. Hun så op på Esther og smilede.

“Godmorgen, har du sovet godt?”

“Ja tak, rigtig fint.” Esther satte sig og tog imod et krus.

“Du så også ud, som om du havde brug for en god nats søvn. Jeg kunne næsten ikke komme i kontakt med dig, da jeg kom hjem.” Ida skænkede kaffe op. “Jeg skulle i øvrigt hilse fra Adam og sige tak, fordi du holder mig med selskab. Han er nødt til at blive i byen med tvillingerne. De går i niende klasse og kan ikke bare tage fri. Og det ville virkelig være svært, hvis jeg skulle være alene.”

“Jamen selvfølgelig.” Esther smilede overrasket. Hun var til nytte. “Jeg har jo også en bog, der skal skrives. Noget nyt om din bror?” “Jeg tog tilbage til slagteriet i går.”

“Hedegaarden?”

“Ja, netop.” Ida flettede fingrene om sit krus. “Anton var der ikke selv, da jeg var forbi forleden for at spørge efter Nikolaj. Men han var en nær ven af min mor og har hjulpet min bror med jobs, siden han var dreng. Så jeg tænkte, at han måtte være en af dem på øen, der faktisk kender min bror. Ikke som drukkammerat, men rigtigt.” Esther nikkede og kom i tanke om initialerne på den æske, hun havde fundet i stuen. AH, det kunne næsten kun være ham. Anton Hedegaard, Margrethes gamle ven og elsker.

“Anton lavede mad til os, meget rørende, for han er jo en ældre herre. Jeg spurgte ham ligeud, om han vidste, hvor pengene i vores stue kom fra. Om Nikolaj har rodet sig ud i noget med stoffer eller lignende.”

“Vidste han noget?”

Ida trak vejret dybt, så skuldrene løftedes og sank igen.

“Nikolaj har hjulpet Anton med at skaffe et lån. Slagteriet har åbenbart problemer med likviditeten, og bankerne vil ikke hjælpe. Så tilbage i foråret spurgte Anton min bror, om han kendte nogen ... og det gjorde han.” Ida tog en tår af kaffen og fik blanke øjne.
“Kendte nogen?” Esther så rådvild på hende.

“Et privat lån, som man siger. Direkte, med skyhøje renter og uden lånepapirer. Anton siger, at min bror kender ham, der styrer væddemålene på travbanen og spillehallerne i Rønne og Hasle. En eller anden fyr, der arbejder på færgen til hverdag og låner penge ud som sidegesjæft.”

“Detlyder ...”

“Kriminelt? Det synes jeg også.” Ida sukkede. “Anton siger, at Nikolaj skulle aflevere første rate af tilbagebetalingen tilbage til færgemanden den 1. september. Hundrede tusind kroner i kontanter. Men pengene blev aldrig afleveret.”

Esther tav. Tanken om, at Nikolaj kunne have begået et gement tyveri fra morens gamle ven, var næsten lige så slem, som at han var forsvundet.

“Tror du ham? Anton kan jo have sine egne grunde til at lyve. Måske skulle du gå til politiet med det?”

“Jeg ved det ikke. Men det passer jo desværre ret godt med, at politiet fandt et stort pengebeløb her i huset.” Ida gned sig i ansigtet.

“Min bror har altid levet lidt på kanten, sådan rastløs, der skulle ske noget, men han er også et varmt og kærligt menneske. Og nu ... Jeg har læst aviserne og kan ikke lade være med at tro, at han må være liget i kufferterne.”

Esther kunne ikke modstå trangen til at berolige hende.

“Måske viser det sig at være en misforståelse.”

Ida sendte hende skyggen af et smil for at vise, at hun satte pris på Esthers intention, men ikke rigtig kunne bruge den til noget.

“Jeg skal spørge dig om noget i den sammenhæng.” Esther rejste sig, skyndte sig op ad trappen og frigjorde sin mobiltelefon fra opladerkablet. På vej ned igen fandt hun beskeden fra Jeppe frem og trykkede på billedet.

“Jeppe vil gerne vide, om drengen på billedet her er Nikolaj som teenager?”
Ida tog imod telefonen og forstørrede billedet med to fingre.

“Ja, det er ham. Hvor er han ung og sød, jeg har ikke set det billede før.”

“Hvem er de to andre?”

“Den ene er Marco Sonne. De var uadskillelige.”

“Og pigen?” Esther viste hende skærmen igen.

“Jeg er ikke helt sikker, men mon ikke det var Nikolajs kæreste? Han ser ud til at være sytten-atten år på billedet, og på det tidspunkt så han en pige, han var meget glad for.”

Esther fik telefonen tilbage og zoomede ind på skærmen. Pigen havde himmelblå øjne og et selvsikkert smil.

“Det var, mens jeg gik på college i Boston, så jeg mødte hende aldrig.” Ida rejste sig.

“Heller ikke da du kom hjem?”

“Nej. I de år var jeg vist mere optaget af min egen amerikanske kæreste, Brian. Baseballspiller, for det ikke skal være løgn. Min første store kærlighed. Vi svor at holde sammen, da mit ophold var ovre, men det holdt selvfølgelig ikke i længden.”

Ida tog sin urørte tallerken og smed det ristede brød i skraldespanden. “Faktisk kom jeg aldrig rigtig til at bo på Bornholm igen, for da jeg rejste hjem fra USA, blev jeg optaget på biologi og flyttede til København.”

Hun ryddede af bordet med knappe bevægelser, stillede smør på køl og satte service i vasken. Tog karkluden, vendte sig om og gik i stå. Et uventet smil lyste hendes ansigt op.

“Nikolaj var verdens største drillepind, da vi var små. En rigtig lille komiker. Lavede altid fis med vores mor og hendes selvhøjtidelige venner, både de kloge fra København og de troende fra øen.”

Ida vred kluden, mens hun fortalte. Smilet nåede op til hendes øjne.

“Det bedste var, når han gjorde grin med Sonne-familiens kirke, da måtte mor også overgive sig, selvom hun prøvede at være den
voksne. Selv Marco kunne ikke lade være at grine med. Og de var altså ufrivilligt komiske. Præsten Fader Samuel holdt nogle såkaldte healing sessions for de syge og ulykkelige, og sådan et slæbte mor os med til engang. Nok mest af nysgerrighed, hun var jo antropolog. Det skulle hun aldrig have gjort. Dorthe Sonne lå på gulvet foran alteret og blev strøget sådan over kroppen,” hun demonstrerede, “af Fader Samuel, mens han sang og himlede med øjnene. Nikolaj og jeg græd næsten af grin. Efter det healede min bror alt fra vaskemaskinen til postbuddet i flere måneder.”

“Hvad fejlede hun?”

“Dorthe? En eller anden form for cancer.” Ida smed kluden fra sig på køkkenbordet og satte sig. “Den endte med at tage livet af hende, så så effektiv var den healing åltså ikke.”

Hun sukkede vemodigt. “Det er jo ikke noget af grine ad.” “Måske ikke.” Esther smilede til hende. “Men man må gerne huske de gode ting, når man savner nogen.”

Ida nikkede taknemmeligt.

“Jeg forstår bare ikke, hvordan min søde, sjove lillebror er endt i to kufferter i København. Hvem har han nogensinde gjort fortræd?”
Kære Argy

Tak for dit brev. Jeg er ked af at høre, at I skændes derhjemme. Men - og nu taler jeg åbenlyst udenfor egen erfaring - er det ikke forventeligt, når man har været sammen i tyve år og har to børn? Ønskeligt ligefrem? Viser det ikke bare, at du og Jørgen tager aktivt stilling til hinanden?

Til døden os skiller, hvad er det for noget at love hinanden? Sammen uanset hvad har for mig altid betydet, at man stivnede og groede fast, og jeg kan ærlig talt ikke forestille mig noget værre. Det løfte går imod alt, hvad kærligheden bør være: levende, bøjelig, nysgerrig, foranderlig, alt det slukkes med ja’et i kirken.

Jeg ved godt, du ikke er enig, og at du måske endda har lidt ondt af mig, som er alene. Det er heller ikke altid sjovt, skal jeg være ærlig og sige, jeg ville da meget hellere have en kæreste. Men ikke en mand, der behandler mig som et møbel og opfører sig som et barn. Hvad skal jeg dog bruge det til? Jeg vil have en at tale med, grine sammen med, opdage verden med og blive udfordret af. Hvad er pointen ellers?

Tag mig det ikke ilde op, jeg er ikke ude på at gnide salt i såret eller sætte spørgsmålstegn ved dit ægteskab. Men krisen kan måske føre til et vitaliseret og bedre forhold. Ikke tilbage til, hvad der var, men frem til noget nyt. Jeg håber det og hepper på jer.
Apropos kærlighed, så har Nikolaj forelsket sig. Han er helt glad og foget, det er meget sødt. Han tager hende endda med herhjem, og jeg tænker, det betyder, at han mener det alvorligt. Ellers ville han aldrig lade en pige møde hans flippermor, dertil skammer han sig vist for meget.

Hun er utrolig sød og yndig og, hvad vigtigere er, godt begavet! Vil noget med sit liv, rejse og se verden, uddanne sig og have et arbejde, hvor hun bestemmer selv, som hun siger. Måske noget i FN (hun har vist set en film), det er lidt diffust, men ambitionerne er der, og jeg bifalder dem!

Her på øen er det en sjældenhed at drømme stort, især for pigerne, og jeg bliver altid så glad, når de unge mennesker skiller sig positivt ud.

For at være helt ærlig er jeg positivt overrasket over, at min søn har udset sig så stærk og selvstændig en kæreste. Jeg havde i al hemmelighed frygtet, at han ville komme hjem med en køn nikkedukke, men nej! Der brænder en ild i hendes øjne.

Og Nikolaj er forgabt i hende, i sine følelsers vold i en sådan grad, at jeg ikke kan forstå, vi ikke deler DNA. Han giver sig lidenskabeligt hen og blomstrer op i hendes nærvær, det er så fint at opleve. Min hjerne minder mig om, at han er adopteret, men hjertet siger, vi er ens.

Marco hænger på som det tredje hjul. Ak, den kærlighed!

Pas på jer selv og sig til, hvis jeg skal komme til København og - hvad ved jeg? - holde i hånd eller brygge kaffe.

Din

M
Fredag morgen var der bid i luften i skoven. Det nipper, tænkte Jeppe med en kærlig hilsen til sin afdøde far, som altid havde hævdet, at danskerne har lige så mange udtryk for kølig blæst, som inuitter har for sne. Kulden fik hans hud til at summe, ligesom den havde sum-met om natten, og han smilede under trækronerne.

Sara var kommet til ham i drømme igen, men denne gang havde de ikke spildt tiden med at skændes. Elskoven havde været så livagtig, at Jeppe stadig kunne mærke den i kroppen. Han vidste, at følelsen lige så stille ville fordampe og efterlade et hult savn, men han nød den, så længe han fik lov.

“Louis, no?”

Andrzej så spørgende på ham og sparkede let til sin hjelm, som lå i skovbunden. De stod lænet op ad Jeppes pickup og ventede på sjakbajsen, som Jeppe stadig var temmelig sikker på ikke ville dukke op.

“Jeg tror ikke, han kommer, Andrzej. Og jeg tør sgu ikke gå i gang uden ham, vi får os vist en fridag mere.” Jeppe fandt en cigaretpakke frem og tilbød sin polske kollega en. “Day off! Hvad skal du så lave?”

Andrzej samlede hænderne som i bøn, lagde dem mod den ene kind og lukkede øjnene et øjeblik. Så gravede han en cigaret op af pakken og tændte for dem begge.

“Sove? Er det dét, du laver, når du har fri? Hvad med familie? Hvor er de?” Jeppe pegede på sin ringfinger og vuggede derefter en imaginær baby i sine arme. “Kone og børn?
Andrzej smilede og fandt en slidt tegnebog frem. Bladrede forbi billeder af voksne og børn, som han navngav med ømhed i stemmen.

“Er de i Polen?”

Andrzej nikkede og lukkede tegnebogen.

“Rosnowko.”

“Hvor længe er det siden, du så dem sidst?” Jeppe pegede på sit ur. “How long ago?”

Men Andrzej nikkede bare venligt og pegede på Jeppe.

“Familia?”

“Du vil se min familie?”

Andrzej nikkede.

Jeppe overvejede, hvad han skulle vise frem. Et billede af sin mor måske, eller af kollegerne fra politiet?

Han slog beklagende ud med hænderne og så endnu en gang på sit ur.

“Du har heller ikke hørt fra Louis, vel?”

“Perhaps ...” Andrzej skar tænder i et koncentreret forsøg på at finde de rigtige ord. “Perhaps, other job.”

“Har han et andet arbejde ved siden af skoven?”

Andrzej mimede at slå søm i og bore med boremaskine og pegede så på sig selv.

“Håndværkeropgaver. Er du med ham ude på job efter arbejdstid? Så kan jeg da bedre forstå, du sover, når du har fri.” Jeppe grinede til sin kollega. “Hvor arbejder I henne?”

Andrzej svingede sin cigaret rundt i en cirkel for at vise, at de arbejdede over det hele, og samlede så hænderne i bøn foran sig igen. Denne gang løftede han dem ikke op til kinden.

“Church.”

Jeppe så på ham. “Hvilken kirke?”

“Church of old boss man.” Andrzej kneb øjnene sammen. Ciga-
retten mellem hans fingre var brændt ned til filteret, men han lod den brænde. “Father Samuel.”

Louis havde haft Andrzej med ude på job hos Zelotens Børn. Hvordan mon Guds tjenere betalte deres håndværkere? Jeppe skoddede sin cigaret.

“Lad os smutte, Andrzej. Han kommer ikke.”

*

Anette tog en sidste bid af den tankstationsdonut, hun havde valgt at supplere vandrerhjemmets beskedne morgenbuffet med, og sukkede veltilpas. Bilen duftede af friture og syltetøj.

“Du har lidt sukker i mundvigen.” Ditte grinede til hende. Hun virkede munter fra morgenstunden.

Anette tørrede sig om munden.

“Det er der stadig. Her, lad mig.” Ditte rakte over og børstede hendes kind med fingerspidserne. “Sådan.”

Hun blev siddende med hånden svævende et par centimeter fra Anettes ansigt.

Anette løftede brynene, overrasket over den pludselige berøring, men da hun skulle til at sige noget vittigt om den moderlige omsorg, trak Ditte hånden til sig i et ryk og åbnede bildøren. “Nå, skal vi se at komme derind?”

De gik hen over perlegruset mod kirkens brune hoveddør. Zelotens Børn stod der på dørklokken. Fader Samuel åbnede, inden de nåede at ringe på.

“Godmorgen og Guds fred. Kom ind, kom ind.”

Han gav dem hånden og klappede Ditte venskabeligt på skulderen.

“Der er friskbrygget kaffe i privaten, det er denne vej.”

Han førte dem gennem parcelhuset, forbi et sæt gyldne trædøre om til et mindre køkken med halvfjerdserbrune fliser langs lino-
leumsbordpladen. På et rundt træbord stod en termokande og tre krus under en lavthængende loftslampe. Præsten slog ud med hånden mod bordet og begyndte at skænke kaffe op.

Anette forsøgte at kigge ud gennem en termorude i døren til baghaven, som var punkteret og mat. Et sted i nærheden spillede en radio dansksprogede popnumre.

Ditte lagde sin notesbog på bordet og slog op på en ny side.

“Det var os, der talte sammen, da du ringede i går. Hvornår så du Louis Kofoed?”

“Klokken har været ret præcist halv ni om aftenen, for jeg gik ind lige bagefter og så den sene tv-avis næsten helt fra start.”

“Han kørte forbi, sagde du ...?”

“Ja, lige herude på vejen.” Han pegede. “Jeg var ved at låse kirken af for natten. Han sagtnede farten og kørte langsomt forbi.”

“Og du er sikker på, det var ham?”

Præsten nikkede ivrigt.

“Fuldstændig. Selvom bilen forvirrede mig. Louis kører normalt i en gammel spand.”

“Hvad kørte han da i?”

“En sportsvogn. Jeg er ikke så god til bilmærker, og det var mørkt, men den så flot ud.” Han løftede øjenbrynene.

Anette lænede sig frem og var ved at støde panden mod lampen. “Men du genkendte ham alligevel. Hvor kender du Louis fra?” Præsten flyttede blikket fra Ditte til Anette og smilede, som om han kendte ikke bare Louis, men også hende ud og ind.

“Louis leverer træ til min gode ven Finn og har gået lidt til hånde her i kirken i ny og næ. Jeg vil ikke sige, at jeg kender ham godt, men godt nok til at være sikker på, det var ham, der kørte forbi i går.” “Hvordan vidste du, at vi ledte efter ham?”

“Finn nævnte det. Mere kaffe?”

Præsten løftede termokanden, selvom ingen af dem havde rørt deres krus.
Anette betragtede ham. Han var venlig og svarede beredvilligt på deres spørgsmål. Alligevel var der noget uldent ved ham, hun ikke kunne sætte fingeren på.

“Er det rigtig forstået, at din kirke har doneret en skurvogn til dem oppe i Allinge?”

“Det er jo en del af det kristne budskab at udvise omsorg for sine næste. Vi forsøger at gøre vores for samfundets svage og trængende.” “Sympatisk.” Hun smilede. “Hvordan finansierer I jeres velgørenhed?”

“Private donationer,” svarede han uden tøven, “kirken består af en kreds af ressourcestærke familier med værdierne i orden. Det har altid været en mærkesag at gøre en forskel i nærmiljøet her på øen.” “Hvis bare alle tænkte sådan, mon ikke verden så ville være et bedre sted?” Anette mærkede Dittes blik på sin kind. “Har kirken andre projekter end velgørenhed?”

“Ja, vi er velsignet med store donationer, så nu bygger vi en ny kirke. Som I kan se, er den her ved at være slidt ned.” Fader Samuel gjorde en vag gestus mod den punkterede rude. “Der er et stykke vej endnu, men vi har da sikret os grunden og skal til at støbe fundament en af dagene.”

“Det lyder som et større projekt. Hvor skal den ligge?”

“På en bakketop med udsigt over havet lidt nord for Bølshavn. Vi har fået en hollandsk arkitektgruppe til at tegne kirken, den bliver fantastisk smuk. Den har også været længe undervejs.”

Anette og Ditte kiggede på hinanden.

“Vi skal ikke forstyrre længere. Men hvis du ser Louis igen, må du gerne give lyd.” Ditte rakte et visitkort hen over bordet. “Naturligvis.”

“Hvad har han forresten lavet for kirken?” Anette rejste sig. “Du sagde, at Louis har gået til hånde. Hvad har han lavet helt konkret?” “Jamen han har repareret nogle af træbænkene og spartiet vægge
bag alteret. Og så fik vi lagt terrasse i sommer.” Præsten kom på benene, mens han svarede.

“Herude?” Anette gik tættere på den punkterede rude og forsøgte at se ud i baghaven.

“Ja.” Fader Samuel åbnede døren og lukkede dem ud i en stor baghave med bålplads, højt græs og en stenterrasse med borde og bænke til en større feriekoloni.

“Når vejret tillader det, flytter vi andagten ud under Guds himmel.”

Anette gik ud på terrassen. Den var lagt pænt med store, firkantede betonsten, en funktionel, men på ingen måde ekstravagant, løsning. Hun følte sig relativt sikker på, at kirken ville kunne fremvise en regning for det udførte arbejde. Intet tydede på urent trav, alligevel var der noget, der nagede hende. Præstens beredvillighed måske, eller det faktum, at han havde ringet dem så prompte op i går efter angivelig at have set Louis.

Hun standsede og stak hænderne i lommerne. Novemberkulden bed i huden. Da hun vendte sig om for at gå tilbage til køkkenet, mærkede hun, at betonflisen gav sig under hende. Hun trådte et skridt baglæns og prøvede igen, lagde vægten frem og så tilbage. Den var god nok. Stenen vippede.

Kapitel 20

Nord for Gudhjem på en af de smukkeste kyststrækninger i verden ligger Stammershalle Badehotel og skuer ud over Østersøen. Høj-gavlet og knaldgult ligner det et historisk vartegn fra den tid, hvor der var herskab og tjenestefolk, og badedragter var for begge køn.

Jeppe parkerede foran hovedindgangen og bankede på de hvide fløjdøre. Glaspaneler afslørede, at lyset var slukket indenfor, men Jeppe kunne se en mand, der gik og gjorde rent, og bankede igen. Manden fik øje på ham, slukkede støvsugeren og åbnede døren med et venligt smil, der indikerede, at han gerne ville afbrydes.

“Er det jobsamtalen?” spurgte han og inviterede Jeppe indenfor med en håndbevægelse. Han var under tredive, lyshåret og havde den slags røde kinder, som kendetegner folk, der sover otte timer hver nat og aldrig bekymrer sig. Bag ham løb en hvid trætrappe op til førstesalen og understregede sammen med det stribede tapet badehotelsæstetikken.

“Nej, jeg ...” Jeppe gik i stå. Det var nemmere at være påtrængende, når man havde et officielt ærinde. “Undskyld, jeg kommer uanmeldt, jeg vidste ikke, I havde lukket. Jeg er i gang med noget slægtsforskning på Bornholm og er faldet over en historie om hotellet her, som jeg gerne vil have bekræftet. Har du fem minutter?”

Manden så på sit ur.

“Der kommer en ansøger til stillingen som souschef om fem-ti minutter, men hvis det kan klares inden da?”
Jeppe nikkede.

“Så går vi ind i salonen.” Manden gav hånd. “Per. Jeg ejer hotellet sammen med min kone.” Han førte an ind i et smukt rum med høje træpaneler, antikke fletmøbler og udsigt over klipperne og vandet.

“Vi overtog det for fem år siden, så vi er stadig nye, men jeg kender da lidt til hotellets historie. Sid ned!”

Jeppe satte sig i en kurvestol, som gav sig under ham, og rykkede frem på kanten for ikke at ryge igennem.

“Jeg har hørt rygter om, at hotellet havde en zoologisk have tilbage i 1930’erne, er det rigtigt?”

“Ja, det er det bestemt.” Per nikkede. “Mecklenburg, den tyske grosserer, som for knap hundrede ti år siden byggede den daværende Elverhøjskro om til Stammershalle, anlagde en lille zoo i 1934, så de fine feriegæster ffa Berlin ikke skulle kede sig. Det var meget storslået og dekadent, kan jeg godt fortælle dig. Seks tønder land med aber, rådyr, alskens fugle og grævlinger. Folk flokkedes hertil for at se de vilde dyr.” Han pegede op mod en hylde under loftet, hvor et lille udstoppet kattedyr samlede støv på en opsats.

“Grossereren købte sågar løver og bjørne. Den udstoppede løveunge er fra den tid, jeg ved ikke, hvorfor og hvordan den døde, det melder historien ikke noget om.”

Jeppe kastede et blik på den luvslidte løveunge og hørte uden forvarsel ekkoet af en sanglinje i sit baghoved. And I’m a bad boy, ‘cause I don’t even miss her. I am a bad boy for breaking her heart. Han kvalte musikken med en rømmen og vendte sig om mod Per.

“Hvornår lukkede haven?”

“Hurtigt. Krigen satte en stopper for turismen, og foderet blev for dyrt, så allerede i 1940 var eventyret slut. Men du kan stadig se resterne, hvis du går ind i skoven bag hotellet.”

“Troldeskoven?”

Per nikkede.

“Du følger bare stien til venstre, så kommer du til det.”
“Tusind tak for hjælpen. Sikke et fantastisk sted I har.” Jeppe rejste sig. “Hotellet har vel også en spændende nyere historie, kan jeg forestille mig? Interessante gæster og ... hændelser?”

“Det har det sikkert!” Per grinede indforstået. “Men så skal du have fat i en anden end mig. Vi har som sagt ikke været her så længe, så jeg har kun sat mig ind i hotellets oprindelse. Og så det med den zoologiske have, det er jo en god historie. Finder du selv ud?”

Jeppe fulgte en sti langs facaden ind mod skovbrynet og befandt sig med ét i en helt anden verden. Hvor badehotellet lå lyst og forblæst ud til vandet, var skoven bag det tæt med himmellukkende trækroner og en helt særlig stilhed.

Stien forgrenede sig og blev til flere små, der svingede rundt om høje og forsvandt i løvet. Slyngplanter klatrede op ad træerne, og væltede stammer lå og mørnede i skovbunden. Det lignede næsten en tempereret regnskov, så frodigt var der, selv midt i november. Troldeskoven havde ikke fået sit navn uden grund.

To gange stødte Jeppe på en overgroet klippeformation og troede, han havde fundet ruinen, men efter fem minutters gang ind i skoven genkendte han en form, der var for symmetrisk til ikke at være menneskeskabt. En støbt mur på omkring en meter i højden løb mellem træstammerne og dannede et ovalt indelukke på ti gange femten meter. Mos og vedbend dækkede den halvfems år gamle beton, og hist og her skød revnerne sorte lyn hen over den grå overflade.

Jeppe gik nærmere. Inden for muren var der gravet ud, så afstanden ned til bunden var tre-fire meter, og midt i ovalen tårnede en klippeformation sig op, som man snildt kunne forestille sig en bjørn klatre rundt på. Nu voksede vildfarne stiklinger sig store i bjørnegrotten, skoven var i sit eget tempo ved at generobre den tyske grosserers støtte over menneskets frivolitet.

Her var præstens datter død for enogtredive år siden. Ifølge Camille faldt hun i bjørnegrotten og blev spist af de vilde dyr.

Han så på sit ur, klokken nærmede sig halv elleve om formidda-
gen. Orla måtte være oppe og nogenlunde frisk nu. Måske huskede han mere om præstedatterens tragiske død.

Jeppe vendte om og gik tilbage mod bilen. I takt med hans skridt voksede sanglinjen i baghovedet og blev til et omkvæd, der buldrede op mod trækronerne og mod hans tindinger.

AndVmfree. Freefalling.

*

“Kender du sagen om Karl Skomager?” Anette støttede albuerne på bilens tag, så hun og Ditte kiggede på hinanden.

“Ikke umiddelbart. Hvorfor?”

Anette vendte blikket ud over de braklagte marker. De var kørt ind til siden lige efter den lille by Årsballe ti minutters kørsel fra kirken.

Påskuddet var, at hun havde brug for frisk luft til hovedet, men i virkeligheden handlede det om, at uroen boksede rundt i kroppen på hende, og at sidde fastklemt bag et rat føltes som at have spændetrøje på. Brystet sitrede igen ubehageligt, og hun havde svært ved at falde til ro.

Følelsen var ikke uvant, den dukkede sommetider op, når hun var midt i en efterforskning. Normalt løb hun en tur med hundene på stranden, og så var det overstået.

Men uroen var blevet værre, efter hun havde fået Gudrun. Ikke at hun oplevede den oftere, men fornemmelsen havde ændret sig. Hvor hun før havde identificeret følelsen som spænding, måtte hun nu indrømme, at den mere mindede om angst. Angst for at fejle, angst for ikke at slå til.

“Karl Skomager tog ud til sit sommerhus for at reparere nogle ting og forsvandt sporløst. Tolv år senere fandt man ham begravet under sin terrasse. Ved du, hvordan de kom på sporet af, at han lå der?”
Ditte rystede på hovedet.

“Stenene. De vippede. Ligets forrådnelse havde skabt et hulrum, som gjorde terrassen ustabil.”

“Prøver du at fortælle mig, at der ligger et lig under kirkens terrasse?” Ditte så opgivende på hende. “Vi har i forvejen et lig uden identitet, og nu siger du, at vi måske har et til? Hvem skulle det være?“

“Aner det ikke.”

“Mon ikke, der bare er tale om håndværkersjusk? Jorden har sat sig, eller sådan noget. Man får, hvad man betaler for.”

Anette så ned i bilens metallicblå tag og prøvede at samle de tanker, der kørte i så mange spor, at hun blev svimmel af det.

“Hvad jeg gerne vil vide,” fortsatte Ditte, “er hvorfor Louis Kofoed kører rundt i en sportsvogn?”

Anette masserede sine tindinger med fingerspidserne. “Okay, vi arbejder lige nu ud fra teorien om, at Nikolaj er blevet slået ihjel og lagt i sin mors gamle rejsekufferter. Og vi ved, at han og Louis Kofoed var venner.”

Ditte nikkede. “Pengene binder dem sammen. Fireogfyrre tusind euro i en sort sæk, hvor har de dem fra?”

“Måske er det dér, donationerne til Zelotens Børn kommer ind i billedet? Hvem forvalter egentlig pengene, kan man se det noget sted?

“Jeg kan sikkert klikke mig frem til det på Kirkeministeriets hjemmeside. Jeg prøver lige, hvis ellers der er netdækning.” Ditte tog sin telefon frem og begyndte at taste på skærmen. Mumlede for sig selv. “Det lader til at være en investeringsgruppe i London.”

Hun rynkede sin unge pande i det blege vinterlys.

“Har de stjålet frikirkens penge, og så er Louis blevet grådig og har likvideret Nikolaj?”

“Jeg ved det ikke. Denne her sag føles som at bestige Mount Eve-
rest og så opdage et bjerg til.” Anette skuttede sig. “Lad os køre. Har du noget imod at tage rattet?”

De byttede plads, og Ditte satte bilen i gang og skruede op for sædevarmen. Anette sad med telefonen i hænderne og forsøgte at trække vejret roligt. Det hjalp ikke. En tekstbesked tikkede ind fra Svend om, at Gudrun var frisk igen. De havde været i legeland, og hun havde hoppet på trampolin, til hun dejsede om. Da Anette var midtvejs i et emoji-svar til ham, ringede telefonen. Det var fra København.

“Hej, Falck, hvad så?”

Pause.

“Falck, er du der?”

“Nå, den er gået igennem? Jeg kunne ikke høre dig.” Falck lød, som om han kørte et stykke sandpapir hen over mikrofonen. “Er forbindelsen dårlig derovre?”

“Jeg er på Bornholm, ikke på Månen,” grinede Anette tørt. “Er der noget nyt?”

“Vi har fundet noget på et overvågningsbånd fra kameraet foran supermarkedet på Esplanaden ...”

“Vent lidt, Falck, jeg får dig lige på medhør, så vores kollega herovre kan lytte med.” Anette satte opkaldet på højtaler. “Okay, Falck, fortsæt bare!”

Pause.

“Falck? Vi er klar.”

“Er du der? Bo Tjørnelund er dukket op. Meldte sig selv for tyveri på Station City i går. Han havde gemt sig i Såo Paulo, og hans forældre har været på ferie hos ham.”

“Seriøst?!” spruttede Anette. “Så havde Saidani sgu ret alligevel.” Falck grinede med over højtaleranlægget.

“Du, Werner, svar mig lige på det her: Hvad er værre end en haj med tandpine?”
“Falck, husk, du er på medhør!” Anette smilede undskyldende til Ditte.

“En skildpadde med klaustrofobi!” Hans latter rungede i bilen. “Og hvad er værre end en skildpadde med klaustrofobi?”

Han ventede, men fik intet svar.

“Et tusindben med fodsvamp!” Falck grinede igen, men kortvarigt. Så kørte han igen sandpapir hen over mikrofonen og rømmede sig.

“Nå, okay. Vi har været optagelserne igennem. Kameraet har fanget en varevogn, der holder ind til siden og parkerer langs Kastellet lige ved det gamle Frihedsmuseum klokken 02.47 natten mellem den 30. og 31. august. En skikkelse tager en kuffert ud af vognen og med ind mod volden, det kunne godt være vores kuffert. Klokken 03.21 kommer vedkommende tomhændet tilbage og kører igen.”

Anette gav Ditte en thumbs-up.

“Okay, Falck, det lyder lovende. Kan man se personens identitet på optagelserne?”

“Desværre, nej. Men varevognen derimod har vi et ret tydeligt billede af. Det er en af dem med firmanavn på siden.”

Anette slog i instrumentbrættet. Endelig et konkret spor!

“Hvor er den fra?”

“Fra Bornholm såmænd. Noget, der hedder Hedegaarden. Det er et slagteri.”
Kære Argy

Kan du huske, hvordan du plejer at lave sjov med, at det er svært at være et nyt jeg, fordi det gamle jeg altid står i vejen? Spænder ben, hver gang man forsøger at tage et skridt?

Sådan er det for Nikolaj. Og før du siger noget, så ja: Sådan er det for os alle, men ingen mere end min søn. Hver gang han prøver at viske tavlen ren, indhenter realiteterne ham, og alt bliver til lort. Ja, lort!

Er det en mandeting? Testosteronbetinget katastrofekurs gennem livet?

Guderne skal vide, at Ida aldrig har været sådan. Ikke at hun er nem og artig. Gud forbyde det, men hendes livsbarometer har altid været i vater. Uanset hvor meget vi skændes, og hvor urimelig hun kan være, så er jeg aldrig nervøs for, om hun lander på fødderne. Med Nikolaj er jeg ikke andet. Det er selvopholdelsesdriften, der mangler, evnen til at tage ansvar. Det er altid de andres skyld.

Det seneste år har ellers været så godt! At have en kæreste har gjort en forskel, Nikolaj har gjort sig umage og er vokset med kærligheden. Er blevet en mand. Han har passet sin skole og arbejdet for Anton, lavet lektier og er ikke kommet for sent en eneste gang. Det gør ham glad at tjene sine egne penge, stolt, når han kan invitere sin kæreste ud at spise.

Vi har moret os med planlægningen af hans attenårs fød-
selsdag, som vi holder fredagen efter selve dagen, har lavet bordplan sammen, arrangeret spillemand og aftalt selskabslege. Værtsparret på Stammershalle Badehotel (Mik og Jonna — du hilste på dem, da vi spiste smørrebrød deroppe sidste sommer) har givet os et flot tilbud på festen, også selvom den ligger lige i deres højsæson. Jeg bliver stadig nødt til at lånefor at have råd, men Nikolaj har selv tilbudt at spæde til.

Jeg har tænkt, at han endelig var ved at udvikle noget ansvarlighed og blive voksen. Jeg har været håbefuld.

Indtil i går.

Han kom hjem om aftenen, tidligere end normalt, og trak knallerten det sidste stykke. Han plejer ellers ikke at være bekymret for at vække hele nabolaget. Jeg kunne se på hans ludende skuldre, at noget var galt, det sekund han kom ind i køkkenet. Ironisk nok nåede jeg at bede til, at det ikke handlede om penge, for efter at jeg sendte Ida af sted til Boston med lidt lommepenge, har vi kun den lille opsparing til hans fødselsdagsfest. Men det handlede ikke om penge.

Nikolaj stod længe uden at sige noget, kunne ikke møde mit blik. Mit hjerte sank.

“Mor, jeg har dummet mig, ” begyndte han og fik blanke øjne. Hans stemme skælvede. “Hun er gravid. ”

Først kunne jeg ikke svare. Jeg gik ligeforbi ham ud i haven og stod i græsset, til mine hjemmesko blev gennemblødte, og ordene endelig sank ind. Manifestationen af mit fejlslagne moderskab — min søn, en uuddannet teenagefar og samfunds-taber in spe. Jeg burde have omfavnet ham, beroliget ham, trøstet ham, men jeg var for chokeret —jeg har opdraget mine børn til at rejse, se verden og uddanne sig, ikke til at blive barnefar-ældre — det virkede som en falliterklæring.

Nu er jeg faldet lidt ned, og vi har talt om det. Jeg ville foretrække, at hun fik en en abort, og det tror jeg også, Nikolaj ville.
Det vil hun ikke.

Eller rettere: Det kan hun ikke. Min søn har med vanlig omhu udset sig en kristen pige, som hverken må gå med drenge eller omstøde Guds vilje. Hendes familie er selvfølgelig rasende, over graviditeten og de promiskuøse unge mennesker. Jeg har prøvet at få dem i tale, men forgæves. De anser os tydeligvis for pariaer, for ikke at sige vantro, og er ikke villige til at gå i dialog om fremtiden for de unge mennesker. Der er kun én vej, og det er ægteskabet.

Nikolaj siger, at han selvfølgelig gifter sig med hende, at han elsker hende, og at det hele nok skal blive godt. Jeg ser ind i min søns blå øjne og splittes mellem trangen til at trøste og hjælpe ham og til at stikke ham en flad, så han vågner op. Alt det, han ikke ved. De søvnløse nætter, uddannelsen, der må ofres, så man kan forsørge familien, en svær fremtid, jeg ville sådan ønske, jeg kunne kramme ham og få det til at gå væk.

Bornholm har været et fristed for os i femten år, et hjem med lys og hav og højt til himlen, men nu truer et middelalderligt menneskesyn med at flytte ind i vores liv. Vi skal til at være i familie med folk, der foragter os. Ikke kun for vores (manglende) tro og for Nikolajs manglende selvkontrol, men for hele vores måde at leve på. Mig som alenemor, som akademiker og selvstændig kvinde.

Jeg aner ikke, hvad fremtiden bringer, men lige nu har jeg mest lyst til at aflyse det hele. Attenårs fødselsdagen, sommerferien, livet.

Sone tanker, tunge skyer.

M
Bilerne kørte på række efter hinanden som en begravelseskortege ned ad den hullede grusvej langs marker og små skovstykker, forbi indhegninger med får og koer, indtil Hedegaarden kom til syne. Anette sad bag rattet i den forreste bil med Ditte ved sin side og uro i brystet. De havde ikke sagt noget til hinanden i de sidste tyve minutter.

I bilerne bag dem sad i alt fire sporteknikere fra den lokale efterforskningsenhed. Anton Hedegaard havde modstræbende givet dem lov til tage nogle prøver på hans ejendom, forudsat at de var ude igen inden frokost.

Tilsagnet kom bag på Anette, som havde troet, de ville være nødt til at fremskaffe en retskendelse først. Nu frygtede hun, at han havde nået at ombestemme sig.

Da de nærmede sig gården, så hun Anton stå under det store asketræ, som tronede foran indgangen til gårdbutikken. Selvom grenene var nøgne, bar de skyggen af sommerens blade og blomster som en usynlig påmindelse om livet, der kom og gik. Bortset fra den gamle slagter var gårdspladsen tom og usædvanlig stille. Ikke et krageskrig, ikke en eneste brægen fra de fritgående får i folden. Anton stod afslappet og ventede på dem med skjorteærmerne smøget op til albuerne.

Anette skuttede sig ved synet. Det kunne ikke være mere end fem-
seks grader. At stå uden frakke på virkede demonstrativt, nærmest som en bizar form for magtdemonstration.

Telefonen brummede i hendes lomme, det var Jeppe, der ringede. Han måtte vente.

Hun slukkede bilens motor og kiggede over på Ditte, som nikkede resolut. Klar og spændt.

De steg ud og lod sig indhente af kriminalteknikerne, før de fortsatte hen til Anton under træet. Seks mennesker i samlet flok. Hvis det gjorde indtryk på ham, viste han det ikke. Stod bare roligt og betragtede dem.

“Dav, Anton,” begyndte Anette. “Tak, fordi vi måtte komme med så kort varsel. Vi er her for ... ”

“For at tage nogle prøver, det er jeg klar over,” brød han ind. “Men jeg kunne da godt tænke mig at høre, hvad anledningen er.”

Anette og Ditte havde med vilje ikke fortalt ham, hvad besøget skyldtes, for ikke at risikere, at han gjorde noget med varevognen, inden de nåede frem.

“Slagteriets varevogn er blevet set på et overvågningskamera i København natten til den 31. august ved findestedet for et lig. Vores teknikere vil gerne undersøge vognen for spor. Og slagteriet. Mens de gør det, kunne vi måske sætte os et sted og snakke?”

Han trak på smilebåndet, som om hun havde sagt noget morsomt. Så pegede han over mod slagteriet.

“Bilen holder omme på bagsiden af bygningen, den er åben. Porten til slagteriet er også ulåst. Vi har lige gjort rent derinde, og jeg vil sætte pris på, at I efterlader det i samme stand. Fødevarekontrollen er ikke til at spøge med.”

Han begyndte at gå over mod stuehuset. Anette og Ditte udvekslede et blik og fulgte efter.

De trådte direkte ind i et landkøkken, hvor lyset var tændt, og en radio spillede blød popmusik. Som på de fleste gamle gårde var lofterne lave, og vinduerne små, men køkkenet var lunt og duftede svagt
af nybagt brød. Som et sted, man havde lyst til at hygge sig med et uldent tæppe og en god bog.

Anton hev en stol hen til et blankslidt træbord og indikerede, at de skulle sætte sig.

“Hvad er det, der gør, at I tror, vores varevogn har noget med et drab at gøre?”

“Findestedet,” svarede Anette og kvitterede med et spørgsmål.

“Leverer I kød til restauranter i København?”

“Et par stykker, ja.”

“Hvor ligger de?”

“Lad mig se ... ” Anton satte sig og lagde de store hænder fladt på bordpladen. Som en parodi på en mand, der intet har at skjule.

“Vi leverer til Pakhuset på Christianshavn, Brasserie Bon Ami på Esplanaden og til Gorms Garage på Øster Farimagsgade. Fersk kød og røgvarer. Det meste af vores salg er til restauranterne her på øen, vi har ikke kapacitet til mere, selvom efterspørgslen er der.” Han løftede hagen stolt.

Anettes puls ræsede. Øster Farimagsgade lå lige bag Østre Anlæg, hvor den første kuffert blev fundet. Det hele passede sammen.

“Varevognen er som sagt blevet set på Esplanaden natten mellem den 30. og 31. august. Passer det med, at den har haft en leverance?”

“Hvis en af dagene var en fredag, så ja. Vi leverer fast til København hver fredag.”

“Hvem kørte varevognen?” Anettes stemme lød skinger af adrenalin. Et navn, de skulle bare bruge et navn.

Anton kørte tungen over tænderne. “Jeg troede, jeg havde forklaret, hvor mange mennesker vi er om sommeren. Leverancerne bliver kørt af den, der lige har tid den dag. Det kan have været Nikolaj, Mads Slagterlærling eller André, som er nabogårdens ældste søn. Jeg kan ikke huske det lige på stående fod.”

“Det står vel et sted?”

“Altså, vi har da lønningslister og den slags, men hvem der lige
gør hvad hvornår, det fører vi altså ikke protokol over. Om sommeren bliver øen ramt af en flodbølge af gæster, vi løber bare stærkt og prøver at følge med.”

“Vi vil gerne se de lønningslister,” indskød Ditte. “Alt, hvad du har på skrift, som handler om personalet.”

Anton drejede hovedet og så på hende med et overrasket lille smil. “Så skal I have fat i min bogholder. Jeg har aldrig været god til det papirnusseri, det hele ligger hos hende.”

“Du kan skrive navnet på hende her.” Ditte tog blok og pen frem og skubbede begge dele hen over bordet.

Anton tog pennen og bøjede sig ned over papiret. Han noterede langsomt og omhyggeligt som en, der ikke er vant med at skrive.

“Det er svære tider,” sagde Anette.

Han så op fra blokken.

“Hvad skal det betyde?”

“Regnskaber er jo offentlige.” Hun trak på skuldrene.

Anton kneb øjnene ganske let sammen og skulle til at sige noget, men rømmede sig i stedet, bøjede sig ned over papiret og skrev videre.

Der lød en banken på døren, og en af sporteknikerne kiggede ind. Han havde løsnet mundbindet, men var ellers dækket af en hvid engangsdragt, handsker og hætte.

“Må vi lige låne jer et øjeblik?”

Anette nikkede til Anton og rejste sig, Ditte tog imod blokken fra ham og fulgte efter.

De skridtede over pladsen til slagteriet. Sporteknikeren forklarede på vejen.

“Vi har to mand i gang med varevognen. Den er ikke gjort så grundigt rent, så der er meget at komme efter. Mange fingeraftryk og spor af blod. Udfordringen bliver at få sporene skilt ad og analyseret. Slagteriet er en anden sag. Det bliver spulet ned dagligt og rengjort med professionelle rengøringsmidler. Vi tager nogle prøver
alligevel, men I skal nok ikke regne med noget. Tag lige flitter på fødderne, inden I går ind!”

Han åbnede porten og førte dem ind i slagteriets flisebelagte kølighed til en lift, hvor en anden sportekniker stod på en lift to meter over gulvhøjde.

“Jeg syntes, I skulle se den her.”

Sporteknikeren på liften vippede en tophængt sav ned til vandret og tændte den. Han råbte hen over larmen:

“Den bliver brugt til at partere større dyr. Man hænger dem op i bagbenene og kløver dem med saven.” Han slukkede igen. “Vi tager billeder og afstøbning af klingen og sender det til København, så de se, om det er et match. Det kunne godt ligne noget, ikke?”

Anette så op på klingen, på det rustfri stål omkring dem og de praktiske gulvafløb. Jo, det kunne godt ligne noget.

Kapitel 21

Orla åbnede døren og missede med øjnene i den stribe af dagslys, der faldt på ham. Han så ældre ud og lidt skrøbelig i en fløjlsbadekåbe, der gabte om hans smalle hals og fik det til at se ud, som om han var blevet mindre.

“Dav, Jeppe, det var da en overraskelse at se dig midt på dagen.” En bekymret mine gled over hans ansigt. “Hvorfor er du ikke på arbejde, er der noget galt?”

“Ikke spor. Jeg ville bare drikke en kop kaffe og tale med dig om præstens datter.”

Han ventede, men Orla så blank ud.

“Præstens datter, som faldt i bjørnegrotten oppe ved Stammershalle.”

“Ja ja, selvfølgelig. Undskyld, jeg skal lige rydde af efter min frokost. Kom ind, så laver jeg kaffe. Ungerne skal også fodres.”

Orla forsvandt ud i sit lille køkken. Jeppe tog frakken af og gik hen til burene. Rotter lå i bunker og sov, enkelte af dem klatrede, løb og lavede noget, der for hans utrænede øje lignede leg. Piger for sig og drenge for sig, tænkte Jeppe, de har regnet den ud.

“Så er der mad.” Orla åbnede lågerne til rotteburene med nogle tørt udseende foderbriketter i hænderne. Rotterne stimlede straks sammen ved tremmerne.

“De er meget madglade. I virkeligheden ville de sikkert hellere have nødder, men det her fuldkornskost er sundere for dem.”
Jeppe betragtede ham fodre sine kæledyr med kærtegn og en hilsen til hver enkelt rotte. Han var måske nok gammel og lidt konfus indimellem, men så længe han kunne kende rotterne fra hinanden og huske deres navne, kunne det vel ikke stå helt slemt til.

Orla tog sig god tid med at fordele briketterne, gjorde sig umage med fodringen. Jeppe hørte kaffemaskinen bippe og hentede kopper og en kande mælk ind i stuen, mens Orla vaskede hænder.

“Du må altså leve med, at jeg ikke er kommet i tøjet i dag. Heldigvis er jeg også flot i badekåbe,” grinede Orla og tog imod en kop kaffe fra Jeppe. “Til gengæld fandt jeg scrapbogen frem i nat, da jeg vågnede og ikke kunne falde i søvn igen.” Han satte sig i stolen, som lukkede sig om ham, så de lignede én sammensmeltet organisme.

“Hvad for en scrapbog?”

“Ketty kunne godt lide at følge med. Når jeg sad med en bog, læste hun altid avisen eller hørte radio. Jeg har altid sagt, at min kone skulle have været journalist, så højt som hun gik op i nyhederne. Ketty abonnerede på et hav af aviser og tidsskrifter, klippede artikler ud og limede dem i scrapbøger.”

“Din kone var forløberen for internettet?”

“Ketty var ...” Orla smilede fjernt. “Man kedede sig aldrig i hendes selskab.” Han bukkede sig ned og samlede et slidt ringbind op fra gulvet. På forsiden sad en hvid label med 1988 skrevet på den.

“Nå, men som sagt, så kunne jeg ikke sove i nat, og mens jeg lå og vendte og drejede mig, kom jeg i tanke om, hvor jeg har set Nikolaj Dybris som ung. Voila.” Han udtalte det franske ord, så det rimede på søjler. Bladrede i scrapbogen, indtil han fandt, hvad han søgte, og viste opslaget til Jeppe.

LOKAL PIGE DØD TIL FEST PÅ STAMMERSHALLE BADEHOTEL lød overskriften.

Jeppe skimmede den kortfattede artikel og læste sig frem til, at politi og ambulance var blevet kaldt ud til en fødselsdagsfest på badehotellet fredag den 12. august kort før midnat, hvor de fandt en pige
på sytten år afgået ved døden efter et tragisk fald. Der stod ikke flere detaljer og var ikke nævnt nogen navne.

Jeppe så på Orla og trak på skuldrene.

“Hvad har det med Nikolaj at gøre?”

“Det var jo det, jeg kom i tanke om i nat!!!” Orla slog sig i tindingen med spidsen af sin pegefinger. “Kig på næste side!”

Jeppe bladrede i scrapbogen og kiggede lige ind i øjnene på den samme unge mand, han havde set på billedet i skurvognen. Nikolaj Dybris, smilende, med en sølvring i det ene øre og langt hår i nakken. Det lignede et skolefoto, sat ind i en avisartikel.

“Festen var Nikolajs attenårs fødselsdag,” forklarede Orla. “Han og de andre gæster blev afhørt bagefter.”

“Nikolaj Dybris, Margrethes søn?” Jeppe havde fornemmelsen af to kabler, der blev koblet i hans hjerne, så gnisterne sprang. Den lyshårede pige på billedet af teenagerne var Fader Samuels datter.

“Det var nemlig hans fest. Nogle af Margrethes københavnervenner var sejlet over, men ellers var gæsterne mest lokale. Savværksfamilien var med, og Nikolajs kammerater selvfølgelig. Og hans kæreste. Det var hende, der døde.”

Orla pustede på sin kaffe og drak forsigtigt, før han satte koppen fra sig igen.

“Det var en varm sommer det år, nogle af dem gik ned til vandet for at soppe, andre ind i skoven bag hotellet. Det var dér, hun blev fundet. I bjørnegrotten. Hun havde slået hovedet mod klipperne og var forblødt.”

“Hvem fandt hende?” Jeppe mærkede en kuldegysning løbe ned ad ryggen.

“Det gjorde Nikolaj. Det står i artiklen. Han gik ned til vandet for at smøge den i skjul, og da han kom tilbage til festen, var hun væk. Først talte han med nogle kammerater over en øl og ventede på, hun kom tilbage, men efter et kvarters tid begyndte han at lede efter hende.”
“Men,” protesterede Jeppe, “hvad fik ham til at gå ind i skoven og kigge ned i bjørnegrotten?”

Orla spærrede øjnene op.

“Det var der mange andre, der også undrede sig over. Han sagde, at han ikke kunne forklare det. At han forsøgte at finde hende og endte ved grotten.”

“Det lyder underligt... havde han drukket?”

“Det havde de nok allesammen. Dengang fik de unge mennesker lov at drikke alkohol sammen med de voksne.”

“Var det ikke præstens datter? Fik hun lov at tage til fest og drikke sig fuld?”

“Folk mente, at hun nok havde stukket sine forældre en plade. De troende piger er altid de værste.” Orla blinkede sørgmodigt, lukkede scrapbogen sammen og lagde den tilbage på gulvet.

“Hvorom alting er, så afhørte politiet gæsterne, efterforskede sagen og konkluderede, at det var et uheld. Men snakken gik. Hendes forældre var overbeviste om, at der lå en forbrydelse bag.”

“En forbrydelse?”

Orla nikkede. “Hendes far var ude af sig selv af raseri.”

Jeppe så Fader Samuel for sig, den smilende, rolige mand.

“Hvad troede de da, der var sket?”

“Rygterne siger, at Nikolaj skubbede hende i døden. Det har jeg nu aldrig troet på, hvorfor skulle han dog gøre det?”

Jeppe så ned i sin mælkede kaffe. Orla havde ret, det var svært at tro, at en teenagedreng kunne finde på at skubbe sin kæreste i døden. Men hvis pigens far troede det, havde han en oplagt grund til at hade Nikolaj. Måske ovenikøbet slå ham ihjel.

Han var nødt til at få fat på Anette.

“Jeg kan huske, hun havde sådan et specielt navn.” Orla rejste sig og gik hen til sin bogreol, kiggede hylderne igennem med næsen få centimeter fra bogryggene. “Der var den! Døden står brud, det er godt nok mange år siden, jeg sidst har læst den. Kender du Ed McBain?”
“Nej. Men jeg kender en, der gør.” Jeppe så Fader Samuel stå i kirkens dør. “Hvorfor?”

“Bøgerne foregår i en fiktiv metropol, der skal forestille at være New York. Præstens datter hed det samme som byen, det er et pudsigt navn. Isola.”

*

Esther lagde brevsiden fra sig og strakte sig i den ukomfortable kontorstol. Mærkede sorgdyret røre på sig, som altid, når hun læste om ufrivillig graviditet. Såret blev aldrig lægt. Irriteret over sin egen skrøbelighed rejste hun sig og gik væk fra bordet, trængte til afledning.

Ida var kørt til Svaneke for at købe ind til aftensmaden, så hun var på egen hånd. Esther strakte sig igen og lod ryggen give taknemmeligt efter, gabte og mærkede ilten tilføre hjernen ny energi.

Hvis Nikolaj havde gjort sin kæreste gravid, hvor var hun og barnet så i dag? Ida havde ikke nævnt noget om, at hun var faster.

Esthers blik faldt på plakaten for de bornholmske savværker, som hang ved siden af karnappen. Den forestillede et rødt hus, omringet af træer og højt græs, var godt falmet og bukkede i hjørnerne af mange års fugt. På husets facade stod et ord med hvide versaler. Hun gik nærmere og glattede plakaten ud, så hun kunne læse, hvad der stod. ALMINDINGEN.

Esther trådte et skridt tilbage. Hun genkendte det sted. Måske fra barndommens ferier på øen eller noget, hun havde set i en avis.

Hun besluttede sig for at åbne en flaske rødvin, det var alligevel ved at være fyraften for i dag. Gik ud i køkkenet og skelede til posen med tomme flasker på gulvet bag døren. Måske var det okay at drikke vin hver dag, når ens bedste ven lige var død? Måske ikke. Der var ligesom altid en anledning, enten noget, der skulle fejres, eller en
grund til trøst. Når jeg kommer tilbage til København, lovede hun sig selv, så er det slut med vin!

Mens hun skruede proppen af en flaske shiraz, huskede hun, hvor hun havde set det røde hus på plakaten før. På det billede, hun havde studeret på sin telefon over morgenbordet, som baggrund for de tre unge mennesker, hun nu vidste, var Nikolaj, Marco og muligvis Nikolajs kæreste.

Måske havde Almindingen Savværk været de unges faste tilholdssted? Kunne det være vigtigt?

Esther hentede sin telefon, tog et billede af plakaten i det nærige eftermiddagslys og skrev en kort sms til Jeppe. Og kæresten var gravid, tilføjede hun, lige inden hun trykkede send.

*

“Kan slagteriet være vores gerningssted?” spurgte Anette og omformulerede med det samme. “Altså, det kan det selvfølgelig i teorien. Og prøverne viser forhåbentlig, om det og varevognen har forbindelse til drabet. Det, jeg i virkeligheden vil spørge om, er: HVIS slagteriet er vores gerningssted, hvem er så vores gerningsmand?”

Hun så rundt på de bornholmske efterforskere i det åbne kontor. Sporteknikerne havde stadig frakker på, gennemkolde efter arbejdet i den nedkølede slagtehal. To efterforskere, som ikke havde været med på gården, var også stødt til. Ditte sad ved siden af en mandlig kollega, der så ud, som om han var dobbelt størrelse af hende. Nærmest som far og datter. Det til trods udstrålede Ditte en sammenbidt autoritet. Da hun tog ordet, forsøgte ingen at afbryde.

“Vi ved, at Nikolaj havde et større pengebeløb liggende i sit hus. De penge prøvede Louis formentlig at hente, få dage efter at Anton opførte sig truende foran hans lejlighed.”

“Vi ved også,” indskød Anette, “at Hedegaarden er i store økonomiske vanskeligheder og har udtømt sine lånemuligheder.”
Ditte nikkede. “Uden at kende den præcise sammenhæng tror jeg, at Anton har involveret Nikolaj og måske også Louis i et eller andet lyssky forsøg på at rejse penge. Men noget er gået galt, måske blev en af dem grådig, og så endte Nikolaj i to dele i kufferterne.”

“I så fald er det Louis, der har anbragt ham der, for Anton Hede-gaard er næsten firs og ville ikke kunne overmande ham.”

Anette så rundt på holdet.

“Er der dukket noget op på overvågningsbåndene fra færgen og lufthavnen?”

En af de lokale efterforskere markerede med et fingerknips og rejste sig fra det skrivebord, han sad på, så alle kunne se ham.

“Vi har været alt igennem fra de seneste par dage uden resultat. Men da PA Vollmer,” han nikkede hen mod Ditte, “bad os om at tjekke færgen for slagteriets varevogn en af de sidste dage i august, var der bid.”

Anette nikkede til Ditte og formede ordene godt tænkt. Ditte smilede ned i gulvet.

Efterforskeren holdt en bærbar computer op og viste skærmen frem. Et billede viste bildækket på en færge. Bilerne holdt tæt, det måtte være en travl afgang, og klemt inde mellem to personbiler stod Hedegaardens hvide varevogn.

“Varevognen var med fredag den 30. august på afgangen klokken 08.30 fra Rønne og retur igen dagen efter med den første færge fra Ystad klokken 08.30.”

“Det passer med den leverance, Anton Hedegaard påstår har fundet sted. Vi skal have tjekket med de pågældende restauranter ...”

Ditte gav Anette et lille nik.

“Det er sat i gang.”

“Aha. Okay, godt.” Anette vendte tilbage til efterforskeren med computeren. “Kan man se chaufføren på nogen af overvågningsbillederne?”

“Ja.”
“Ja?!” Anette rejste sig og gik over til ham. “Jamen så vis det dog, menneske!”

“Det er altså meget kornet, og vedkommende har kasket på,” skyndte efterforskeren sig at sige, mens han tastede et nyt billede frem, hvor chaufføren stod rygvendt bag varevognen.

Kroppen lignede umiddelbart en mands, brede skuldre og smalle hofter, og han var iført cargoshorts og en langærmet T-shirt med en lille regnbue i nakken. Derudover gjorde billedet dem ikke klogere.

“Men det, vi gør nu, er at se båndene fra resten af færgen på de to afgange igennem. Måske spotter vi ham i køen til caféen eller på dækket et sted.”

Anette var lige ved at kysse ham. “Så kan vi jo have en identifikation i løbet af i dag?!”

“Hvis vi er heldige. Vi gør vores bedste.”

“Og det bedste er fandme bedre end noget, vi kunne præstere i København. Flot arbejde!” Anette klaskede ham på skulderen, så han var lige ved at tabe computeren og satte sig med blussende kinder.

“Så mangler vi bare at få bekræftet, at ligets tandsæt matcher Nikolaj Dybris, retsodontologen har lovet svar senest i morgen.” Anette nikkede tilfreds.

En af sporteknikerne, som stadig sad med frakke på, snøftede.

“Altså, jeg ved ikke, om det er relevant, men vi talte lige om noget i bilen ... noget om Louis Kofoed.”

“Hvad da?” Anette fandt sin plads igen. Uroen var tilbage i kroppen, men denne gang var det af den gode slags. Spænding.

“Jo, altså, en af dem, jeg spiller fodbold med, han er elektriker, og han lavede noget arbejde på en ejendom i Hasle for et par år siden. Hos Connie Kofoed.”

“Pølse-Connie?” Anettes stemme slog et slag.

“Øh, ja,” bekræftede sporteknikeren tøvende. “Min ven trak kabler hos hende i en lille uges tid, og hun gik hjemme og var meget snakkesalig imens.” Han løftede to fingre op til munden og drak af
en usynlig flaske. “Hun fortalte, at hun som ung arbejdede på Øster-lars Savværk og havde en affære med chefen. Jeg ved ikke, om det har nogen relevans, men ifølge hende er Finn Sonne far til Louis Kofoed.”

Anettes hjerne kortsluttede. Hvad fanden var det med de her små øer, hvor alle kendte alle og var forbundne på kryds og tværs, selvom hver region hævdede at være sin egen? Hun rejste sig.

“Jeg skal lige ringe. Hent en kop kaffe, folkens, ryg, gør, hvad I har brug for, så mødes vi igen om ti minutter.”

Anette gik hen til et af kontorets snavsede vinduer og så ud over parkeringspladsen. Hvis Finn var far til Louis, hvad betød det så for sagen, om noget?

Hun tog sin telefon frem. Svend havde sendt et billede af Gudrun, og Anette blev ramt af et savn så heftigt som et hestespark lige i leveren. Sådan et, der efterlader en bevidstløs på jorden.

Hun trak vejret dybt.

Ditte dukkede op ved siden af hende og lagde en hånd på hendes skulder.

“Alt okay?

“Ja tak.” Anette grinede ad sig selv. “Man bliver bare helt umulig af at få børn, så ved du det. Ren blævermasse.”

Hun så på Ditte, som blev stående tæt på uden at flytte sin hånd. “Har du egentlig en derhjemme? En kæreste?”

Ditte så sig diskret over skulderen.

“Der var en, men det er slut nu. Hun blev boende i Rødovre, da jeg flyttede herover, så nu er jeg alene.” Hun holdt øjenkontakten og smilede genert.

Anette mærkede varmen stige op i kinderne. Lige da hun skulle til at formulere et svar, blev hun afbrudt af en ringetone. Hun tog den og svarede lettet.

“Er det dig, Jeppesen?”

“Det er Clausen.”
Han pustede luft ud gennem næsen, så det susede i hendes øre. “Sidste nyt: Vi har fundet spor af rust i skærefladen på liget. Faktisk så meget, at vi definitivt kan sige, at den savklinge, der har slået afdøde ihjel, er tæt på gennemrusten.”

“Men ...” protesterede Anette, “der er ingen rustne savklinger på slagteriet. Fødevaremyndighederne ville lukke stedet øjeblikkelig.” “Jeg ved af gode grunde ikke, hvilket slagteri du taler om. Men hvis ikke der er rust på deres savklinger, kan drabet ikke være sket der.”
Kapitel 22

Da Jeppe havde ringet forgæves til Anette fire gange, satte han sig ud i sin bil og kørte mod politigården i Rønne. Præstedatterens død behøvede ikke at betyde noget i forhold til sagen, men Anette var nødt til at kende alle faktorer. Han havde alligevel ikke noget bedre at tage sig til.

Køreturen mod byen føltes uventet godt, selvom bilen var kold og vejen mørk. At have et mål igen, en trængende nødvendighed.

Lige efter Hasle ringede Anette endelig tilbage. Jeppe trak ind til siden og besvarede opkaldet.

“Hej, Kørner, beklager, at jeg ikke har ringet tilbage før nu. Vi har haft travlt med et gerningssted, som viste sig ikke at være et gerningssted alligevel.”

“Pis.”

“I den grad. Jeg troede, drabet var begået på slagteriet, men ifølge Clausen var savklingen rusten, ikke ren. Hvad har du på hjerte?” Jeppe hørte en bil passere, baglygterne glødede i mørket, før den forsvandt om et hjørne. Hans pickup holdt i rabatten, gennem vinduet så han de første stjerner over den vestvendte kyst.

“Okay, den korte version er, at Nikolajs kæreste for enogtredive år siden blev fundet død i skoven i forbindelse med hans attenårs fødselsdagsfest.”

“Hvordan død?”
“Hun faldt ned i en ruin. Politiet lukkede sagen som et uheld, men rygterne florerede bagefter. Pigen var Fader Samuels datter, Isola, og han var åbenbart overbevist om, at Nikolaj havde skubbet hende i døden.”

“Men,” sukkede hun, “det er jo en menneskealder siden.”

“Måske er det alligevel værd at tale med Fader Samuel om Nikolaj.”

Anette sukkede igen.

“Overvågningsbånd fra København placerer slagteriets varevogn på findestedet, så lige nu fokuserer vi på Anton Hedegaard og Louis Kofoed. Men du har ret,” medgav hun, “det er et godt motiv til et drab. Især et så brutalt drab. Jeg kan bede de lokale finde sagen frem, hvilket årstal sagde du ...”

Linjen knitrede og blev til støj.

“Anette?”

Forbindelsen blev afbrudt. Jeppe ringede op igen, men kom ikke igennem. Han så på uret i instrumentbrættet. Klokken var kun halv fem om eftermiddagen, og en hel aften lå foran ham i byggeklodser af ensomhed. Middag til én. Fjernsyn for én. Enlig tandbørste på vasken. Et eskalerende misbrug af smertestillende medicin. Hvordan var det igen lykkedes ham at spille sig selv hen i et hjørne, hvor ingen havde brug for ham? Hvis han faldt om, ville han så også nå at smelte sammen med gulvtæppet, før han blev fundet?

Han opgav at få fat på Anette igen og så, at Esther havde sendt en billedbesked, åbnede bilvinduet og tændte en cigaret, mens han læste den.

Og kæresten var gravid.

Jeppes mave vendte sig. Havde Nikolaj ønsket Isola død for at slippe ud af kattepinen? Og skærpede det ikke kun Fader Samuels hævnmotiv, hvis han havde mistet både sin datter og sit ufødte barnebarn?
Jeppe bladrede mellem billedet af Margrethe Dybris’ plakat fra Almindingen Savværk og det gamle foto af Nikolaj og vennerne. Esther havde ret. Han åbnede browseren på telefonen, bandede over øens dårlige mobildækning og søgte på savværk i Almindingen.

Der viste sig ganske rigtigt at være et Almindingen Savværk. En familievirksomhed i tre generationer og et af øens fremmeste, mest produktive savværker i naturskønne omgivelser helt frem til 2006, hvor det lukkede. Billeder viste, at det i dag fremstod som en ruin, der ventede på at blive solgt og udstykket til sommerhusbebyggelse lige ved siden af den berømte Ekkodal. Jeppe havde aldrig hørt om det før.

Hvis man skulle finde en rusten savklinge, hvor ville så være et bedre sted at lede end et nedlagt savværk? Ovenikøbet et sted, hvor Nikolaj var kommet med sine venner som ung.

Jeppe skrev tilbage til Esther, at han ville undersøge stedet med det samme, og vendte bilen. Tændte for radioen og fandt en musikkanal. Tungsindet fra før var midlertidigt sat på pause, konstaterede han og rystede på hovedet ad sit skæggede fjæs i bakspejlet. Lige dele melankoliker og jubelidiot.

Syd for Hasle drejede han ind i landet og satte kursen mod skovene midt på øen. Han havde svært ved at orientere sig i mørket, drejede forkert efter Pølsesøen og måtte køre tilbage. Steg ud af bilen og gik helt hen til et vejskilt, før han var sikker på, hvilken vej han skulle. Endelig, efter en god halv time, svingede han ind på den lille vej, der fører fra Almindingsvej til Ekkodalen, og bumlede hen over dens granitbelægning.

Da Jeppe så lys på sin højre side, satte han farten ned. Det måtte være skovriderhuset, og så vidt han havde set på kortet, skulle savværket ligge lige overfor. Når han kiggede ud til venstre, så han sorte skygger mod himlens mørkeblå, det kunne vel godt være et forfaldent savværk.

Han trak ind til siden og steg ud, lod bildøren smække og hørte
lyden forplante sig i mørket som en fugl, der letter. Tog sin kraftige lommelygte fra ladet og trådte hen over den afspærring, der bad uvedkommende om at holde sig væk.

Grunden var vokset fuldstændig til. Allerede få meter fra vejen var græsset knæhøjt, og buske voksede tæt og vildt. Han lyste på et krat, som viste sig at indeholde resterne af en gammel bygning. Hele den ene væg var faldet ind, og taget havde givet efter og lagt sig på gulvet i bunker af knuste tegl og murbrokker.

Han gik videre, hang fast i et brombærkrat og fortsatte rundt om et stort hul i jorden, der kun var nødtørftigt dækket af mørnede planker. I det fjerne rejste en skorsten sig bag træerne, området så ud til at være gigantisk.

Jeppe passerede flere tomme bygninger med knuste ruder og mosbegroede trappetrin. De lignede gamle kontorbygninger, og ingen af dem så ud til at kunne indeholde en sav.

Krattet åbnede sig i en stor lysning, som måske havde været savværkets udendørs område til opbevaring og håndtering af træstammer. På den anden side aflysningen lå en bygning, der var større end de andre. I facaden gabte en gammel port under to vinduer og fik det til at se ud, som om huset råbte til en. Bliv væk!

Jeppe gik nærmere.

Indenfor åbenbarede en gammel maskinhal sig. Der var skinner og bånd og store metalkonstruktioner, han ikke kunne gennemskue, hvad var. Hist og her var der huller i maskineriet, som om nogen havde fjernet de mest værdifulde dele og ladet resten stå. På væggene hang værktøjsknager med små skilte over tomme pladser, og de få remedier, der hang tilbage, var rustet til uigenkendelighed.

Han fortsatte ind i hallen. Tagryggen rejste sig ti meter over hans hoved, han lagde nakken tilbage og så op på spærene, der kæmpede mod forfald og tyngdekraft. Rummet var stemningsfyldt som en katedral.
Hans tå ramte et sæt skinner i gulvet. Saven måtte være lige i nærheden. Da han gik videre, hørte han støj bag sig. En knasen i gruset, to hurtige skridt. Så blev alt sort.
Kære Argy

Jeg vågner hver morgen og tror, at jeg har haft mareridt. Ligger i sengen og mærker lettelsen skylle gennem knoglerne, ør af lykke. Så rammer erkendelsen som en spand isvand.

Isola er død.

Ikke engang Jesu tro disciple kan med deres velmenende bønner bringe de døde tilbage til livet. Uanset hvordan vi måtte prøve at fokusere kræfterne eller tænke positivt, så vil det ikke gøre situationen bedre. Sådan er det med dødsfald, sådan var det også, da far døde, men dengang var der en naturlighed i det. Ceremonier, vi kunne læne os op ad, når vi blev kede af det.

Sådan er det ikke denne gang.

Begravelsen forløb fint, så vidt jeg er orienteret. Jeg fik ikke lov at komme med, det gjorde ingen af os, og den afvisning gjorde ondt på et plan, jeg ikke har ord til at beskrive. Anklagerne er uudtalte, men jeg mærker dem alligevel, mærker, hvordan der bliver lagt afstand til vores lille familie. Politiets uafladelige afhøringer hjælper ikke, de kommer uanmeldt og sætter sig i stuen eller henter os i en patruljevogn. Stiller de samme spørgsmål igen og igen.

Vi kan ikke tale om det herhjemme. Det er for svært, og desuden er jeg bange for, hvilket svar jeg får, hvis jeg spørger Nikolaj ligeud.

Så jeg tier. Lader, som om jeg ikke hører sladderen brede sig
som en steppebrand, og isolerer mig i huset. Dukker mig, når fru Agger sender blikke over hækken, og ignorerer Til Salg-skiltet hos Finn overfor. Han står last og brast med Fader Samuel og har ikke sagt et ord til mig siden fødselsdagen. Men folk får ikke tilfredsstillelsen af at se mig dukke nakken. Det bliver vel bedre på et tidspunkt, tiden er min ven. Håber jeg.

For nu breder følelsen af apati sig. Trætheden sidder i rygmarven, jeg skal slæbe mig ud af sengen, og bogstaverne myldrer på bogsiderne, så jeg ikke kan læse. Jeg tager en morgendukkert, som jeg plejer, og prøver at spise, sove og leve. Takker den gud, jeg ikke tror på, for, at Ida studerer i Boston og først kommer hjem til nytår. Hvis hun da nogensinde kommer hjem til øen igen.

Mit håb er bare at få hende til Danmark, at hun ikke forelsker sig i en amerikaner og stifter familie derovre. Hun dater vist, som hun kalder det, og det skal en ung kvinde på toogtyve jo også. I det seneste brev sendte hun billeder med af sin værtsfamilie og studiekammeraterne. De ser renskurede ud allesammen, har så hvide tænder. Ida har taget på og fået runde, glade kinder. Hun trives, det glæder mig, selvom det niver lidt, når hun skriver om “min familie” og mener den amerikanske.

Og Nikolaj? Min hånd bliver træt ved tanken, slipper pennen og vil ikke mere. Han taler om at søge en læreplads hos tømreren i Svaneke, og jeg ved ikke, om jeg skal spille med på hans fantasi eller ej. Er en mors job at bygge sit barn op, så han tror, at verden - uanset hvad han gør - vil tage imod ham med åbne arme og elske ham?

Sådan er virkeligheden jo ikke. Tømreren vil ikke tage ham ind, og det er der nok heller ingen andre, der vil nu.

Spørgsmålet er, om Nikolaj overhovedet ville kunne gennemføre et praktikforløb. Han ranker ryggen, men jeg aner, det
er for min skyld. Jeg kan høre ham græde gennem væggen, når han tror, jeg sover.

Min kærlighed var ikke nok til at forhindre katastrofen, og den rækker heller ikke til at hele sårene efter den. Bornholm vender sig mod os, vores hjem er blevet en fjende. Som du kan høre, er der ikke langt til bunden, hvor vi står lige nu.

Vi er knust.

Din Margy
Anette måtte gå tilbage til fælleskontoret og meddele de bornholmske kolleger, at slagteriet ikke var deres gerningssted. Det var fredag eftermiddag, og svarene på sporteknikernes blodprøver fra varevognen ville tidligst komme mandag. Ingen grund til at udskyde weekenden unødigt, det var fyraften.

Den eneste, der blev på kontoret, var PA Jakobsen, som havde påtaget sig at se færgens mange overvågningsoptagelser fra morgenturene den 30. og 31. august igennem i håbet om at kunne identificere varevognens chauffør.

Jakobsen sad på et af de lukkede kontorer og afspillede båndene billede for billede, mens han studerede hver eneste person, som havde opholdt sig på færgen på de to relevante afgange. Mand, kasket, langærmet hvid T-shirt, andet havde han ikke at gå efter.

Så længe han arbejdede, så Anette ingen grund til at gå nogen steder, Ditte hentede burgere til dem og blev også. Selvom varevognens tilknytning til drabet endnu ikke var bevist, virkede en potentiel identifikation af dens chauffør som det bedste bud på et gennembrud i sagen.

Anette krøllede madpapiret sammen omkring mayonnaise- og salatrester og smed kuglen i en flot bue over i skraldespanden. Svend skrev, at de ville blive i Kerteminde til søndag aften, og hun svarede, at hun savnede dem, og mente det helt ind i kernen af sit væsen.

Der var noget ved at være på en ø langt ude i havet, som fik hende
til at føle sig fundamentalt alene. Om sagen og i livet generelt. Det var hverken ret eller rimeligt at have det sådan, men hun kunne ikke forhindre følelsen i at dukke op igen og igen.

“Så er der læsestof!” Ditte smed en tyk folder på Anettes bord. “Jeg fandt sagen om Isola Ratsche Jensen i arkivet. Så er vi klædt på, hvis vi skal afhøre Fader Samuel.”

Ditte trak en kontorstol hen til Anette, fjernede den kraftige elastik om folderen og åbnede sagen. Øverst lå billeder fra bjørnegrotten og skoven omkring. Otte af dem viste liget af Isola liggende på bunden af grotten, kraftigt oplyst af fotografens flash. Hun var iført en blå, knælang sommerkjole og havde det lyse hår samlet i en hestehale. Blodet bredte sig på klippen som en mørk glorie om hendes hoved. De resterende billeder viste grotten, muren og skoven omkring og måtte være taget ved daggry, for lyset var vendt tilbage.

“Hvem fanden finder også på at bygge en zoologisk have på Bornholm?” Anette pegede på et af billederne. “Hun kan ikke være snublet over muren, det er den for høj til, og kanten er rundet, så den er heller ikke oplagt at balancere på.”

“Hun har måske siddet på kanten?11 Anette trak på skuldrene.

“Rapporten kommer ikke med noget bud på, hvordan det skete, men henlægger alligevel sagen som et uheld. Dog først trekvart år senere, se her: lukket 2. maj 1989, de må have været i tvivl.”

Ditte bladrede i den maskinskrevne rapport.

“Her er obduktionsrapporten. Dødsmåde: uheld. Dødsårsag: hovedlæsion med forblødning til følge. Ingen kropslige traumer andet end fra faldet, hun havde hverken alkohol eller narko i blodet.”

Ditte vendte rapporten.

“Wow, hun var gravid i sekstende uge!”

“Som om hendes død ikke var tragisk nok i sig selv.”
“Hmm ... ifølge hendes far gik Isola altid med et kors om halsen, men det var ikke på liget, da de fandt hende.”

Ditte bladrede videre til afhøringsnotaterne. Langt de fleste afhøringer havde fundet sted samme aften og i dagene umiddelbart efter dødsfaldet 12. august 1988, men én person blev afhørt igen og igen helt frem til april 1989, umiddelbart inden sagen blev lukket. Nikolaj Dybris.

“De tror, han gjorde det,” udbrød Anette. De har ikke kunnet bevise det, men håbet, han ville tilstå, hvis de lagde pres nok på.” “Se her: afhøring Margrethe Dybris, det er hans mor, ikke?” Ditte bladrede videre i notaterne. “Hun er blevet afhørt på stationen 14. august 1988 og igen 5. september, 5. december og en sidste gang 10. februar 1989.”

“Det kan man jo godt forstå. Den slags sager skal opklares, især når de finder sted i mindre samfund, hvor folk kender hinanden.” Anette hev efter vejret, med ét tom for luft. “Man kan forestille sig, hvor skrækkeligt det har været for familien Dybris.”

“Ja, hvorfor flyttede de ikke fra øen efter det?”

Anette smilede til sin unge kollega. “Det er ikke alle, der bare kan flygte fra deres problemer.”

Hun bladrede frem til sidste side i rapporten.

“Afsluttende notat fra 2. maj: Sagen lukkes og anses som opklaret. Efterladte har ytret ønske om fortsat diskretion, hvad betyder det?” “At Fader Samuel ikke har villet have, at folk skulle vide, Isola var gravid,” svarede Ditte tørt. “For en fundamentalistisk religiøs familie er det eneste, der er værre end at miste et barn, vel at miste hendes dyd.”

“Er det ikke at sætte tingene på spidsen?”

“Er det?”

Anettes telefon ringede, hun så på displayet.

“Det er Retsmedicinsk i København.” Hun skyndte sig at svare. “Werner.”
“Nyboe her. Jeg har fået svar på de odontologiske prøver. Rets-odontologen har sammenholdt ligets tandsæt, så meget der var bevaret af det, med røntgenfotos fra Nikolaj Dybris’ tandlæge.”

“Og?” Anette kunne mærke pulsen slå i sin hals og lagde to fingre

på.

“Tandsæt er, som du ved, dejlig bestandige. Fyldninger, kroner, revner og broer, den slags maler et vidunderlig nøjagtigt billede af offeret, som gør, at vi kan udtale os med hundrede procents sikkerhed.”

“For helvede, Nyboe, er det ham?”

Nyboe tøvede et øjeblik.

“Øh, nej. Tandsættet matcher ikke. Vi kan med garanti fastslå, at liget i kufferterne ikke er Nikolaj Dybris.”
Kapitel 23

Det var larmen, der vækkede ham. En rytmisk dunken, lyden af at køre i nattog gennem Europa. Jeppe prøvede at flyde med drømmen. På vej til Rom, vågne i liggevognen og spise morgenmad med udsigt til Brennerpasset. Men baghovedet gjorde ondt, og smerten forhindrede ham i at sove.

Øjnene klistrede sammen, og da han forsøgte at tørre dem, opdagede han, at han ikke kunne bevæge sine arme. Han var bundet.

Smerten fra baghovedet strålede frem bag panden og ned langs rygsøjlen og gjorde det svært at tænke. Samtidig gjorde den det klart, at han var vågen, og at larmen, han hørte, var virkelig. Hvor var han? Hvad var der sket?

Jeppe prøvede at fokusere. Han var kommet kørende og havde stillet bilen i det høje græs. Savværket! De faldefærdige bygninger ved Ekkodalen, nu kom det langsomt tilbage. Han trodsede smerten og løftede hovedet, så han kunne kigge i retning af sine fødder. Tvang øjnene op ved at blinke igen og igen og fik endelig øje på kilden til den infernalske larm.

Bloksaven. Tændt.

Klingen dirrede i luften kun en meter væk. Den enorme træstamme, han var bundet til, bevægede sig roligt i retning af saven, som hvis nogen var i gang med at skære planker på langs af stammen. Men klingen var fikseret tyve centimeter over træets overflade og sat til at ramme et andet mål.
Jeppe flåede hænderne til sig og mærkede, at det, der fikserede ham, ikke gav sig. Panikken lurede, men hans eneste chance var at holde hovedet koldt. Han lå på siden som et offerlam. Håndleddene var bundet sammen med en plastikstrip og fikseret med reb til et punkt på træstammen, han ikke kunne se. Den ene ankel var bundet på samme måde.

“Hjælp!”

Intet svar.

“Du behøver ikke at gøre det her! Sluk saven, og lad os tale om det.”

Jeppe løftede sin frie fod og lod sikkerhedsskoen falde ned mod plastikstrippen om den bundne ankel, måske kunne han knække den, hvis han sparkede hårdt nok. Han jog hælen ned på sin ankel igen og igen, hørte noget knække, men et jag af smerte fortalte ham, at det ikke var strippen.

Hvidt lys bag øjnene, savens dunken, han råbte om hjælp igen, højere end før, råbte, indtil hans stemme forsvandt.

Saven nærmede sig fødderne, og han så for sig klingens møde med kroppen, blodet og kødets uoprettelige ødelæggelse. Den ensomme død.

Min mor bliver ulykkelig, tænkte han. Og Sara. Da klingen nærmede sig hans skosål med et hvin, besluttede han, at hun skulle være hans sidste tanke. Sara.

*

Anette var vred. Uretfærdigt, barnligt sur og skuffet. De havde bygget sagen op omkring det forkerte offer, og de kendte stadig ikke ligets rigtige identitet.

Hun gik ud på politigårdens bagtrappe og slog sine knyttede næver ind i væggen. Ligesom hun havde gjort det som teenager, når kroppen ikke kunne rumme følelserne. Om lidt ville hun gå tilbage
på kontoret, se Ditte i øjnene og finde på en handlingsplan. Bygge korthuset op på ny og sortere i sporene, så de kunne finde ud af, hvad der var op og ned.

Hvor var Nikolaj Dybris?

Anette slog igen og måtte bukke sig sammen for at æde smerten. Kom så, mumlede hun og rettede sig op. Kom så! Hun slog igen, samme hånd, så langfingerknoen ramte mod væggens smuldrende puds, huden revnede og blodet pulsede ud.

“Fandens!” Anette stak knoen i munden og smagte sit eget blod, dumpede ned på trappetrinnet og prøvede at falde til ro. Hun var den ansvarlige og kunne ikke tillade sig at miste kontrollen. Ansvaret tyngede på en måde, hun ikke havde forudset. Mindede hende om, da hun blev forælder og opdagede, at hun for alvor var blevet den voksne.

Okay. Hun trak vejret dybt ind og pustede ud, gentog, indtil hun følte sig let i hovedet. Selvom liget ikke var Nikolaj, havde han været forsvundet i tre måneder. Kufferterne, varevognen, pengene, han måtte på en eller anden måde være impliceret. Hvad vidste de egentlig om ham?

At han arbejdede for slagteriet og var venner med Louis Kofoed. At han havde ry for at drikke, stjæle og gå under jorden i perioder. At han som teenager havde gjort en pige gravid og efterfølgende var blevet beskyldt for at slå hende ihjel.

Hun hev mobilen frem fra bukselommen og ringede til Jeppe. En blød stemme meddelte hende, at telefonen var uden for rækkevidde. Anette ønskede det hullede netværk ad helvede til og ringede op igen. Samme besked. Hun sendte en sms og bad ham ringe med det samme, lige i dag kunne hun godt bruge hans intuition.

Hvad nu? Hun kunne ikke gå tilbage på det kontor og se sin unge kollega i øjnene uden at have en plan. Et eller andet strå at gribe fat i.

Anette ledte i sin opkaldshistorik. Én ting, hun i hvert fald kunne
gøre, var at fortælle Ida Dybris, at hendes bror ikke lå i to halvdele på Retsmedicinsk Institut.

Hun scrollede ned til onsdag aften, hvor hun havde ringet til Ida for at lave en aftale. Fandt nummeret, trykkede på det og hørte den ringe op. Ingen svarede.

*

Måske var det saven, der nærmede sig skosålerne, måske tanken om Sara, men i det sekund klingen hvinede, besluttede Jeppe sig for at overleve. Han løftede det frie ben og hamrede den metalforstærkede sikkerhedssko ned over sin bundne ankel igen og igen. Hvis han kunne ramme plastikstrippen tilstrækkelig mange gange, så den knækkede, kunne han få venstre ben fri og komme ned fra træstammen og i sikkerhed for saven.

Jeppe løftede foden og trampede på sin venstre ankel, til knoglerne knækkede, og blodet løb. Smerten var ubærlig.

Jeg har intet at miste, tænkte han og brølede, så højt han kunne. Han mærkede klingen røre sålen, i samme sekund strippen knækkede.

Jeppe trak knæene til sig, væk fra saven. Hans hænder var stadig bundet, og han kunne stort set intet se. Klingen rykkede nærmere, han kunne mærke dens vibrationer. Han havde ikke andet valg end at springe ned på gulvet til den side, hvor hans hænder var bundet, og så håbe på det bedste.

Han sprang.

Benet forsvandt under ham, han væltede og hang i håndleddene. Al smertes moder brændte i anklen, i baghovedet, i hænderne, men han var i sikkerhed for saven.

Forsigtigt kom han op på knæ og bøjede sig helt ned over hænderne, så han vagt kunne ane rebet, der bandt strippen fast til en krog i træstammen. Et simpelt halvstik, så vidt han kunne se.
Han fikserede knuden med fingerspidserne og tog fat med tænderne. Træstammen kørte videre og hev i ham, men han forsøgte at trække vejret roligt og bare fokusere på at løsne knuden. Skubbe, bide, skubbe igen. Knuden løsnede sig og gik op. Han var fri.

Jeppe lagde panden mod gulvet og indåndede savsmuld og blod.

Han levede.

Åndedrættet blev roligere, han satte sig op og gned sine øjne, til de var fri for størknet blod, og han igen kunne se. Rejste sig møjsommeligt op på det ene knæ og holdt håndleddenes plastikstrip mod saven, til den sprang. Så sig om og genkendte det nedlagte savværk, han nu vidste, måtte være gerningsstedet. Det var næsten blevet hans eget.

Han klappede på sine lommer: Ingen telefon. Prøvede at komme op at stå, men sank sammen igen. Hvordan skulle han komme væk herfra med en knust ankel?

Jeppe kastede et blik på saven, der stadig buldrede af sted. Nu hvor han kunne se den, stod det ham for alvor klart, hvor modbydeligt det måtte være at dø her.

På gulvet ved siden af ham lå planker og træstumper. Han fandt to korte stykker træ, som han satte på hver sin side af den knuste ankel, og fastgjorde dem med det reb, der før havde forbundet strip-sene med stammen. Så bed han tænderne hårdt sammen, støttede sig til træstammen og rejste sig.

Smerten var monumental, men det var lettelsen også. Han ville klare den. Nu skulle han bare humpe ud til vejen og ringe på hos skovrideren, så han kunne tilkalde hjælp. En tur på tre hundrede meter, det kunne han godt. Det skulle han!

Jeppe tog det første skridt og bukkede sammen. Kastede op på gulvet, tørrede sig om munden og knyttede hænderne. Når han havde støttet nok på benet, ville bruddet begynde at selvbedøve, var der ikke noget om det?

Han tog et skridt til og samlede fødderne, stod et øjeblik og satte
så det ødelagte ben forrest og støttede sig til maskineriet. På den måde gjorde det mindst ondt. Det skal nok gå, jeg klarer den, messede han for sig selv og gik endnu et skridt frem.

“Hvor tror du, du skal hen?”

Stemmen bag ham lød overrasket og vred. Jeppe vendte sig om og fik lyst til at slå sig selv. Tænk, at han ikke havde set det før! Han skelede til flækøksen, der hang tungt mod gulvet, og hørte sin egen hæse stemme.

“Dig?!”

*

“Skal vi tage hjem for i dag?”

Ditte lød lige så slagen, som Anette følte sig. Klokken var seks, og de sidste to timer havde ikke budt på andet end nederlag. PA Jakobsen sad stadig på sit lille kontor med overvågningsbåndene fra færgen, men havde varslet, at han snart ikke kunne se ud af øjnene mere.

Anette så på sin telefon for tiende gang på lige så mange minutter. Ingen opkald, ingen beskeder. Hun ringede Jeppe op igen. Stadig ingen forbindelse til det kaldte nummer.

Hun trykkede Idas nummer i stedet og lod den ringe. Lige da hun skulle til at lægge på, hørte hun en stemme.

“Hallo?”

“Ida?!” Hun råbte næsten.

“Hvem taler jeg med?”

“Undskyld, det er Anette Werner fra Københavns Politi. Jeg var forbi dig i går med mine kolleger ...” Anette kunne høre hendes tilbageholdte åndedræt og skyndte sig at tale videre.

“Vi har lige fået svar på de odontologiske prøver. Liget i kufferterne er ikke din bror.”

Der fulgte en lang pause. Anette lod den vokse i sit øre og mod-
stod trangen til at fortsætte med sin egen dagsorden. Du er den voksne, mindede hun sig selv om.

“Men vi fortsætter naturligvis efterforskningen. Og eftersøgningen af Nikolaj.”

“Okay ...” Ida lød fjern.

“Det må være svært at tage ind,” medgav Anette. “Beklager at måtte ulejlige dig, men er Jeppe Kørner tilfældigvis hos jer? Jeg har brug for at komme i kontakt med ham.”

“Nej, desværre.”

Anette hørte forbindelsen blive afbrudt. Hun ledte i sin adressebog, fandt Esthers nummer og ringede op.

“Hallo?”

“Hej, Esther, det er Anette Werner. Undskyld, jeg forstyrrer, men ved du, hvor Jeppe er? Jeg kan ikke komme i kontakt med ham.” “Han er nok på vej til savværket.”

Anette rettede sig op og så hen over bordet på Ditte.

“Altså Østerlars Savværk?”

“Nej, ikke det. Vi fandt et gammelt billede af Nikolaj foran noget, der hedder Almindingen, som vistnok er et savværk. Jeppe skrev, at han ville køre ned at kigge på det med det samme.”

“Almindingen Savværk, siger du?” Anette så over på Ditte, som begyndte at taste på sin computer. “Så er det måske derfor, jeg ikke kan komme igennem til ham. Hvis du hører fra ham, så bed ham ringe!”

“Det skal jeg nok. Der er vel ikke noget galt?”

Anette lod, som om hun ikke hørte hende, sagde farvel og lagde på. Så mødte hun Dittes blik.

“Kan det noget?”

“I den grad!” Ditte greb bilnøglerne og rejste sig fra skrivebordet. “Der ser ud til at være et nedlagt savværk ved Ekkodalen. Passer perfekt til gerningsstedsprofilen.”

Anette rejste sig. Hvad fanden havde Jeppe gang i? Hvis han prø-
vede at opklare sagen bag om ryggen på hende, ville det ikke kun være væggen, hun slog sine knytnæver ind i.

Hun løb efter Ditte ned ad trapperne til parkeringspladsen. Affjedringen i politiets gamle Mercedes lod noget tilbage at ønske, og Ditte var ikke nærig med sin speederfod. Anette greb fat i panikhåndtaget og lod sig slynge gennem svingene, hen over bakkerne. Ditte skævede til hende.

“Hvad er der sket med din hånd?”

“Bare noget eksem. Er vi der snart?”

Der blev langt mellem husene og endnu længere mellem glimtene af lys, før Ditte drejede ned ad en mindre vej, der førte mod skoven. Mørket var intenst som smagen af stærk kaffe og gav Anette den samme følelse i maven. Fandens, så sart man blev af at få børn!

“Er det ikke Jeppes bil? Dér!” Anette fik først øje på pickuppen, da de var lige ud for den. “Han må være derinde i vildnisset.”

De parkerede og steg ud. Ditte tændte en kraftig lommelygte, og Anette tjekkede sin tjenestepistol i det håbløst forældede skulderhylster, hun stadig insisterede på at bære den i.

“Vildt sted,” hviskede Anette. “Ligner noget fra en gyserfilm.” Ditte lyste hen over de faldefærdige bygninger og gøs.

“Og så lige op ad Ekkodalen, hvor der er turister hele sommeren. Jeg har aldrig været her før. Ikke engang hørt om stedet.”

En fugl flaksede hen over hovederne på dem, de standsede og lyttede til stilheden, der fulgte. Noget ved de tilgroede murbrokker kaldte Anettes barndomsminder fra Karlslunde frem. Alle de nedlagte gårde omkring byen, som hun og de andre børn kunne gå på opdagelse i. Hendes tidligste oplevelse af at være detektiv og udforske verden på egen hånd.

“Se, der er lys!!” Ditte slukkede lommelygten og pegede over mod en stor, ladeformet bygning hundrede meter foran dem. Ud gennem den åbne port skinnede ganske rigtigt et svagt lys.
“Er det her vores gerningssted?” spurgte Anette og dukkede sig under en tornet gren uden at vente på svar.

De listede nærmere, omhyggelige med at træde forsigtigt. Ved porten stillede de sig på ydersiden af bræddevæggen, så lyset indefra ikke afslørede dem. Der lød stemmer, lavmælte, men snerrende. Anette så over på Ditte. Ingen af stemmerne tilhørte Jeppe.

Hun lænede sig langsomt, så langsomt hun overhovedet kunne, frem mod portåbningen og kiggede ind.

En nedlagt maskinhal, støvet og i forfald. Stemmerne talte igen, men Anette kunne ikke se dem. De måtte stå et sted midt inde i maskinparken, skjult af skinner og metalkasser.

Hun trak sin pistol, nikkede Ditte med sig og listede indenfor.

I takt med at de nærmede sig, steg lydniveauet. Det lød, som om et skænderi var ved at udvikle sig.

“Det var IKKE det, vi aftalte! Fuck, altså!”

“Jeg kan sgu da ikke gøre for, at han pludselig kommer valsende. Hvad skulle vi ellers stille op med ham?”

Anette lagde sig på knæ og kravlede på alle fire videre frem mod lyset og stemmerne, skjult bag de ramponerede savværksmaskiner.

Bag hende gjorde Ditte det samme.

Pistolen klikkede mod gulvet, Anette ændrede greb og kravlede videre. Hendes hænder ramte sand og skruer, småsten og pytter af klistret væske. I en åbning mellem to metalkasser kom stemmerne til syne.

Anette lagde sig ned på maven og møvede sig ind i hullet, så hun bedre kunne se. To mænd, en høj med kasket og lyst, gråsprængt fuldskæg og en lavere med mørkt hår og dårlige tænder.

Den høje stod med en flækøkse i hænderne. Foran ham, på knæ, sad Jeppe med lukkede øjne.

Anette bandede lydløst.

Jeppes ansigt var blodigt, han så ud, som om han var blevet tæsket halvt ihjel. Var de kommet for sent?
“Der er jo ikke andet at gøre!” råbte kasketmanden og løftede øksen over hovedet. “Jeg skal fandme ikke i fængsel igen. Skal du?”

I det øjeblik åbnede Jeppe øjnene og løftede ansigtet mod sin bøddel. Selv bag blodet, snavset og det uplejede skæg genkendte Anette sin makker. Sin ubøjelige, følsomme, skideirriterende makker under en hævet økse. Han var der stadig. Hans øjne lynede.

Skuddet lød, før hun nåede at tænke.

Jeppe sank sammen og landede på siden, øksen faldt til jorden, og den mørkhårede satte i løb.

“Hvad sker der?” råbte Ditte bag hende, men der var ingen tid til at forklare.

Anette møvede sig frem gennem hullet og ind i cirklen af lys. Manden med kasketten bandede og tog sig til skulderen. Blodet fossede ned over hans snavsede T-shirt, som måske engang havde været hvid.

“Politiet, hold hænderne, hvor jeg kan se dem!” Anette kom op at stå og løftede pistolen i én, næsten smidig bevægelse, men da hun stod op og kiggede langs løbet, var manden væk.

“Hjælp mig op, for helvede,” lød det fra gulvet. “De løb den vej.”

Jeppe krabbede rundt om sig selv i forsøget på at komme op at stå.

Anette tog fat i hans armhule og trak til.

“Er du okay, Kørner?” Hun kunne se, at han var langtfra okay. Men hun kendte ham godt nok til at vide, at det ikke ville bremse ham.

“Nikolaj prøvede at save mig midtover, ellers har jeg det fint. Kom, vi er nødt til at fange dem, inden de forsvinder igen!” Jeppe forsøgte at støtte på det sårede ben.

“Hvem er den anden?”

“Louis Kofoed.” Han spyttede på gulvet og skar tænder af smerte.

Ditte nåede frem til dem og kastede ét chokeret blik på Jeppes blodige ansigt, før hun tændte sin radio og tilkaldte hjælp.
Anette tøvede. Turde hun efterlade Jeppe her alene, mens hun og Ditte satte efter mændene?

Eller skulle hun løbe alene ud i vildnisset?

Hun havde højst to sekunder til at beslutte sig.

I samme øjeblik lød et motorbrøl, og lyset fra et sæt forlygter fræsede forbi maskinhallens hullede bræddevæg.

Anette løb hen til porten og så efter bilen, som bumlede hen ad en ujævn sti op mod vejen. Baglygterne vippede rødt i mørket. Mellem dem i den sølvfarvede lak genkendte Anette det karakteristiske skråskriftlogo på en Porsche Boxster.

Kapitel 24

“Hent bilen og kør den herned!” Jeppe kastede sine bilnøgler over til Anette. “Din kollega bliver her og tager imod forstærkning, vi to sætter efter dem.”

Anette gloede på ham med åben mund.

“Min pickup er terrængående, og jeg har en idé om, hvor de er på vej hen.”

“Men ... dit ben,” protesterede hun.

“Du kører. Kom nu, Werner, de slipper fra os!”

Anette tøvede et sekund, men satte så i løb. Et minut senere kørte hun hans pickup ind foran porten.

“Hop ind!”

Han humpede besværet på plads i passagersædet.

“Jeg sværger, Kørner, hvis du fucker det her op, så saver jeg dig personligt midtover.”

Jeppe støttede sig til bildøren. Smerterne blev overdøvet af den strøm af adrenalin, som susede gennem årerne, godt boostet af et glødende raseri. Han havde overlevet!

De småskavanker var ikke noget, en god forbinding og et skud morfin ikke kunne klare. Men de røvhuller skulle ikke have lov at slippe! Han ville fange dem, om det så blev det sidste, han gjorde.

Anette trådte speederen i bund. Bilen bumlede gennem terrænet og truede flere gange med at sætte sig fast, men hun holdt farten og
fik dem helskindet ud på sidevejen, drejede mod hovedvejen og satte kurs nordpå.

“Hvor er vi på vej hen, Sherlock?” Anette skiftede gear og gassede

op.

“Allinge.”

“Hvordan ved du, det er dér, de skal hen?” Anette svingede til venstre i tredje gear, så hjulene slap.

“Det ved jeg heller ikke. Men vi er på en ø, de kan ikke komme herfra uden at enten flyve eller sejle. Og man kan ikke flyve uden en tilladelse. De må have en båd liggende klar. Sæt nu for helvede farten op, ellers slipper de fra os!”

Anette slog en latter op.

“Efter alle de år som fornuftens mand viser du dig i virkeligheden at have temperament som en italiener. Hvem havde set det komme?” Skoven blev til åbne vidder, månen kom frem fra skydækket og lyste markerne op. Det så næsten guddommeligt ud.

“Det er et gæt,” indrømmede han. “Men Allinge ligger i nord og dermed tæt på den svenske kyst. Desuden bor Louis i Allinge, og det må være ham, der har arrangeret deres flugt.”

Anette rakte sin politiradio til Jeppe.

“Giv Ditte Vollmer besked, så hun ved, hvor vi kører hen. Jeg håber fandme, du har ret!”

“Ja, det ville være ... ærgerligt andet.”

Anette kom igen til at grine.

“Netop. Brandærgerligt.”

Mens Jeppe halvråbte deres destination ind i radioen, slap hun rattet et øjeblik og fiskede sin pistol frem fra hylsteret.

“Hvis Nikolaj lige har forsøgt at slå dig ihjel, hvem er det så, der ligger i kufferterne?”

“Mit gæt er ejeren af den Porsche, vi er efter. Marco Sonne.” “Men han lever jo?! Jeg ved ikke, hvor mange der har talt med
ham på det seneste. Hans egen familie!” Anette sagtnede farten en anelse gennem et mørklagt Klemensker og gassede så op igen på den anden side.

“Har de nu også det?”

Anette sendte ham et blik.

“Måske har folk kun sms’et med ham ...”

“Hvis Nikolaj har Marcos bil, kan han vel også være i besiddelse af hans telefon og sende beskeder på hans vegne.”

Anette åbnede og lukkede munden uden at finde de rigtige ord. “Men ... han har jo kolleger og venner i London. Ville de ikke undre sig, hvis manden pludselig forsvandt i flere måneder?”

“Ikke hvis de fik besked fra Marco om, at han var nødt til at forlænge sit ophold på øen,” foreslog Jeppe. “Nikolaj kender ham godt og sikkert også hans kontakter i London. Det er ikke svært at finde på en plausibel undskyldning. At hans far er blevet syg for eksempel, det vil ingen undre sig over.”

Hun tog sig til hovedet.

“Min hjerne snurrer. Jeg har så mange spørgsmål, at jeg ikke ved, hvor jeg skal begynde.”

“Så lad os fange dem, så vi kan få nogle svar!”

Anette gassede yderligere op, den smalle landevej fløj ind under bilen og forsvandt bag dem. Landskabet blev gradvist mere åbent og nøgent, hede og sand i stedet for træer, klipper i stedet for græs. Da vejen mødte kysten, begyndte små malede huse at dukke op som et forvarsel om, at de nærmede sig Tejn.

“Sæt farten ned, så holder jeg øje! Der er tre havne på den her strækning: Tejn, Allinge og Sandvig. Hvis jeg har ret, er de i en af dem. De har givetvis ikke tændt lys, så de bliver svære at spotte. Til gengæld har de travlt, og når man har det, begår man fejl. Måske har de ikke nået at gemme bilen.”

“Yes, boss!” Anette rullede Jeppes rude ned med et lille sarkastisk buk.
Havnen lå øde og mørk hen. Et par fiskekuttere, en sejlbåd dækket af presenninger og en tom bænk under en gadelampe.

Jeppe kneb øjnene sammen og scannede kajen.

“Alt ser umiddelbart stille ud her. Jeg tror ikke, her er nogen. Fortsæt op til Allinge!”

Anette accelererede igen og tilbagelagde de små fem kilometer nordpå på lige så mange minutter.

“Kan du se noget?”

“Sæt farten ned, det går for stærkt!” Jeppes knæ vippede nervøst under handskerummet. “Hmm, der er stort set ingen både i vandet, og de ser allesammen helt forladte ud.”

“Er du sikker?”

“Nej, for helvede, er du?” Han vinkede hende i gang igen.

Anette kørte ud af Allinge og videre mod Jeppes egen lille havn i Sandvig.

Han stirrede på kystlinjen med en knugende fornemmelse i kroppen. Hvis han tog fejl, hvis Louis og Nikolaj var kørt til en af Bornholms mange andre havne, så var de snart på vandet og på vej ud i intetheden.

De passerede kystens mondæne hotel Nordlandet og kom til minigolfbanen, hvor Anette drejede ned ad Jeppes lille vej, som førte til Sandvig Havn. Han registrerede per automatik, at der var lys hos Orla, og studsede over, hvordan verden kunne fungere og være normal, når han og Anette befandt sig midt i ragnarok. Lige inden de nåede bunden af bakken, fik han øje på bilen.

Den sølvgrå Porsche holdt som eneste bil på den lille parkeringsplads mellem to båse.

Anette trak håndbremsen og slukkede motoren, løftede sin Heckler & Koch i en lydløs hilsen og steg ud.

Jeppe så hende forsvinde ned ad bakken og indså for sent, hvor uholdbar en situation han havde sat dem i. Hun var på vej ned for at
møde to desperate mænd alene, mens han sad passivt tilbage i bilen med en brækket ankel.

Aldrig i livet! Hvis en balletdanser kunne gennemføre en treakters med brækkede tæer og ben, kunne han også hjælpe sin makker med en anholdelse.

Han åbnede handskerummet og fandt den friluftsdolk, han brugte i skoven. Det lille knivblad var komplet utilstrækkeligt, men han havde ikke andet at forsvare sig med.

Bildøren gik stille op, og han støttede sig til den, mens han kravlede ud. Lyttede, men hørte ingenting fra havnen halvtreds meter fremme. Kun bølgeskvulp og mågeskrig.

Han kastede et blik på ladet af bilen og så motorsaven ligge mellem reb, kiler og alt det andet skovudstyr. Uden at tænke tog han kædebeskyttelsen af, løftede saven ned fra ladet og holdt den med sværdet forrest.

Han vidste, hvad de mænd dernede var i stand til. Hvis han og Anette skulle have en chance, var de nødt til at vise dem, hvad de var i stand til.

Hvad var han i stand til?

Jeppe gik ned ad bakken. Tvang sig selv til at efterlade al tvivl ved bilen sammen med smerterne og gik den korte strækning med kun én tanke i hovedet. At Nikolaj og Louis ikke måtte slippe væk. Da han nåede kajen, hørte han råb fra et sted ved højre mole og fik øje på dem.

Jeppe satte farten op.

En enkelt gadelampe lyste den lille havn nødtørftigt op og afslørede to mænd, der stod i en sort jolle på vandet. Louis kæmpede med at få tændt påhængsmotoren bag i jollen, mens Nikolaj forsøgte at skubbe fra på stenmolen. På en stige, som førte fra kajen ned til vandspejlet, hang Anette i én arm og sigtede på dem med sin tjenestepistol.

“For satan i helvede, tving mig ikke til at skyde!”
Bevægelsen var lynhurtig, og fordi den kom fra uventet kant, nåede hun ikke at afværge den. Louis svingede noget, der lignede en fender, og slog pistolen ud af Anettes hånd. Den fløj i en bue ud over det sorte vand og forsvandt med et plask.

Louis vendte tilbage til motoren og fik den sat i gang med en rasende bevægelse. Nikolaj skubbede fra på stenmolen, og båden stævnede ud.

Jeppe passerede stigen, hvor Anette var på vej op, og fortsatte hen ad kajens ujævne belægning. Han tændte motorsaven og hev lommekniven frem. Louis havde ret, det var ikke spor svært at blokere kædebremsen, så saven kørte af sig selv.

Han satte i løb. Mærkede ikke benet, hørte ikke sit hjerte hamre, løb bare med saven brølende mellem sine hænder. Jollen sejlede langs molen, om et minut ville den være ude på åbent hav.

Jeppe pressede sig selv op i fart og fortsatte ad havnens lange bølgebryder. Saven svingede foran ham, benene pumpede, han smagte blod. Bag sig hørte han lyden af sirener komme nærmere.

På de næste fem skridt indhentede han båden. Med sine sidste kræfter løftede han saven og kastede den ud over kanten. Den faldt, buldrende af mekanisk raseri, og landede tungt i bunden af båden, hvor den roterende klinge snurrede rundt om sig selv og tvang mæn-dene op ad jollens ræling. Når en motorsav går i selvsving, er den svær at stoppe.

De skreg til hinanden i hver deres ende af båden. Louis var den første, der fik overbalance og ramte vandet. Hans fald sendte båden ud i en gyngetur, Nikolaj svajede og baskede med armene. Et øjeblik så han ud til at klare den, så røg også han bandende over bord og forsvandt ned under havoverfladen.

*
I slutningen af november måned er vandtemperaturen i Danmark omkring seks grader. Havet er ikke så koldt at man risikerer hypo-termi den første times tid, men koldt nok til, at man fryser alvorligt efter få minutter.

Heldigvis havde Ditte Vollmer taget Jeppe alvorligt og sendt beredskabet op til nordkysten med besked om at lede i havnene. De nåede frem til Sandvig Havn, et halvt minut efter at Nikolaj Dybris var faldet i og begyndt at svømme planløst ud mod åbent hav. Det tog ikke mere end fem minutter for to betjente i en båd at hente ham.

Louis kom frivilligt i land og lod sig pakke ind i overlevelsestæpper, mens han skulede til Nikolaj og nægtede at have noget med sagen at gøre.

Jeppe blev kørt til Bornholms Hospitals akutmodtagelse og fik lappet såret i baghovedet med seks sting og lagt en støvlegips om bruddet på ankelknude og lægben.

Anette kørte ham hjem bagefter, hjalp ham op i seng og sikrede sig, at han var rigeligt bedøvet og halvt faldet i søvn, før hun listede ud af værelset.

Inden hun lukkede døren bag sig, hviskede han:

“Werner! Kører du hjem i morgen?”

Hun åbnede døren igen og kiggede ind.

“Ja, det regner jeg da med.”

“Giver du et lift?”

Jeppe lå med lukkede øjne og foden på en pude og så ud, som om han allerede var langt væk. Anette kunne ikke lade være med at smile.

“Det kan du tro. Sov godt!”

Da Anette nåede Politigården i Rønne, havde Nikolaj Dybris og Louis Kofoed fået tørt tøj på og var blevet placeret i hver deres afhøringslokale. Stationen havde kun to, så det var heldigt, at de ikke skulle optrevle en større forbryderring.

Ditte sad ved sit skrivebord og opdaterede rapporterne, men da
hun fik øje på Anette, rejste hun sig med det samme og viftede med et udprintet billede.

“Jakobsen fandt det her skud af Nikolaj på færgen. Nu har vi bevis for, at det var ham, der kørte varevognen til København. Jeg tænkte, at du og jeg afhører ham, så tager kollegerne sig af Louis. Okay?”

“Okay!”

“Jeg har talt med Camille Sonne og bedt hende ringe til sin brors kontakter. Hun havde kun nummeret til kontoret, men derfra hjalp de os videre. Vi har indtil videre fået fat på hans udlejer og to ansatte. De siger alle det samme: Marco kom aldrig hjem til London efter sommerferien. Han gav besked om, at hans far var syg, så han måtte blive på Bornholm. Ingen har talt med ham siden slutningen af august, kun mailet og sms’et.”

“Har sporteknikerne fundet noget på savværket endnu?”

Ditte nikkede.

“Marcos telefon, computer og pung med pas, kørekort, sygesikring.”

Anette tog en dyb indånding og konstaterede, at uroen i mellemgulvet var blevet afløst af den tilfredse fornemmelse, hun normalt associerede med sit arbejde. Følelsen af at stille de skyldige til ansvar, så retfærdigheden skete fyldest, og ofrene kunne få fred. Denne gang var følelsen flankeret af stolthed. De var i mål, og det var hende, der havde ført dem derhen. Med lidt hjælp, bevares, men med hende ved roret.

Hun klappede hænderne sammen.

“Skal vi?”

Nikolaj sad alene ved bordet i det lille forhørslokale. Han havde indtil videre takket nej til advokatbistand med ordene “det hjælper alligevel ikke en skid” og sad nu med sin kasket i hånden og lignede en slagen mand.

Det gråsprængte lyse hår og skæg havde tydeligvis ikke set skyggen af en saks i månedsvis, og huden på halsen var mat af indgroet
snavs. Ved siden af ham lå et sammenkrøllet papkrus fra den kaffe, han havde takket ja til, da de ankom til stationen.

“Dav, Nikolaj, jeg hedder Anette Werner og kommer fra Drabsafdelingen i København, det her er PA Vollmer, vi vil gerne have lov at stille dig nogle spørgsmål.”

“Ja, ja, ja, kom nu bare i gang,” afbrød han med træt stemme. “Og du er bekendt med, at vi optager samtalen på video, og er også blevet oplyst om dine rettigheder som sigtet?”

“Ja, for helvede.”

Ditte lagde billedet fra færgen på bordet.

“Kan du se, hvem det er?”

“Det ligner mig.”

“Det er dig. Taget på overfarten til Ystad 30. august kl. 8.30. Du kørte i varevognen ffa Hedegaarden, hvor skulle du hen?”

“Jeg skulle vel levere noget?” Han trak på skuldrene. “Jeg kører kød til restauranterne i København.”

Ditte lagde et nyt billede foran ham. Det viste varevognen på Esplanaden og chaufføren, der var ved at bære en kuffert ud. “Samme nat blev dette billede taget. Er det også dig?”

“Det skal jeg ikke kunne sige.”

“Kufferten blev først fundet over to måneder senere i volden på Kastellet,” fortsatte hun. “Den indeholdt halvdelen af et menneskelig. Kender du noget til det?”

Nikolaj flettede fingrene og lænede sig frem på sine albuer.

“Jeg har været ude af landet på en arbejdsrejse i de sidste par måneder og har ikke fulgt med i nyhederne.”

Ditte sendte Anette et blik og lod hende tage over.

“Nu skal vores retsmedicinere lige have lov at tage alle relevante prøver, før vi konkluderer noget,” sagde Anette. “Men der er meget, der tyder på, at liget i den kuffert er din gamle ven Marco Sonne. Begynder det at dæmre?”

Han så ned.
“Marco, hvis bil du kørte til Sandvig her til aften, og hvis ejendele befinder sig på samme nedlagte savværk, hvor min kollega Jeppe Kørner var tæt på at blive savet midtover for få timer siden ...” Anette lænede sig frem og prøvede at fange hans blik. “Nej? Ikke noget, der lyder bekendt?”

“Jeg aner ikke, hvad du taler om,” mumlede han.

“Så lad os nøjes med at tale om bilen. Hvordan kan det være, du kører rundt i Marcos Porsche?”

Han svarede ikke.

Sporteknikerne var allerede i gang med at teste saven for blod og fingeraftryk. Bevisbyrden tegnede overvældende. For slet ikke at tale om det faktum, at Nikolaj var blevet taget på fersk gerning med øksen løftet over Jeppes hoved. Strengt taget behøvede de ingen tilståelse.

“Hvem var Isola?”

Nikolaj så på hende. Pupillernes sitren vidnede om uudtalte følelser, men han sagde ikke noget.

“Isola Ratsche Jensen,” fortsatte Anette. “Din kæreste, som døde til din fødselsdagsfest for enogtredive år siden, kan du huske hende?”

Nikolaj skar ansigt. Øjnene flakkede.

“Hun var gravid med dit barn. Ikke lige det, man drømmer om at få i attenårs fødselsdagsgave, gætter jeg på. Hvad skete der? Slog du hende ihjel?”

“NEJ!” Brølet kom ud af det blå. Nikolaj knyttede næverne på bordet. “Jeg stod på stranden og røg, for helvede, det var ikke mig. Jeg ville aldrig ...”

Han rystede på hovedet, løftede hænderne op foran ansigtet og lod sig falde forover. Skuldrene begyndte at ryste. Hvis det var indstuderet, var det yderst overbevisende.

“Marco sagde aldrig noget.” Nikolajs stemme var hæs af smerte.

“I alle de år lod han mig tage skylden. Folk pegede fingre ad mig og kaldte mig morder bag min ryg. Hvordan tror I, det føles? At blive
mistænkt for sådan noget? Han fucking ødelagde mit liv! Siden da er der aldrig noget, der er lykkedes for mig. Han flyttede til London og blev rig som en anden helt. Legede min ven, når han nedværdigede sig til at komme hjem hver sommer og blære sig. Uden at sige et pip.” “Indtil i år?” Anette mødte hans blå øjne. “Hvad skete der?”

“Vi hang ud på savværket. Almindingen. Der er vi kommet i mange år, du ved ... for at tænde bål og hygge os i fred. Det var hans sidste aften, og vi havde fået lidt at drikke. Måske også lidt til næsen. Han sagde, at han havde en gave til mig.”

Nikolaj tørrede sine kinder med ærmet.

“Han trak sin knyttede næve frem fra ryggen og åbnede den, ligesom man gør til et barn. Og dér lå Isolas halskæde. Så vidste jeg det ... Det var ham, der slog hende ihjel. Han opførte sig, som om han havde hjulpet mig. Gjort mig en fucking tjeneste! Er du klar over, hvor sygt det er?! Jeg ...” Han gik i stå og fik samling på sig selv. “Jeg husker ikke mere.”

“Du husker ikke, at du spændte Marco fast og savede ham midtover?”

Han rystede på hovedet.

“Nej, det husker jeg ikke noget om.”

“Du husker det ikke?”

“Du kan spørge lige så mange gange, du vil, jeg kommer ikke til at give jer et andet et svar. Jeg vil alligevel gerne have en advokat.” Han så op på Anette. Sekundet efter krøllede hans ansigt sig sammen i gråd.

“Og hvis I har fundet halskæden, vil jeg gerne have den tilbage.” Nikolaj lagde sig ind over bordet og hulkede.

LØRDAG DEN 23. NOVEMBER

Kapitel 25

Morfindøsen lettede, nogenlunde samtidig med at daggryet trængte gennem skydækket over Allinge-Sandvig. Jeppe vågnede til en dunkende fod, der var ved at eksplodere, og måtte humpe ud på badeværelset efter smertestillende piller, før han kunne overveje så meget som at tisse eller kaste vand i ansigtet.

Spejlbilledet gav ham et chok. Ikke så meget skrammerne og de blå mærker, ikke engang resterne af blod i det uplejede skæg, men det tomme blik. I går så han døden i øjnene, det burde vel føre til en eller anden form for erkendelse. Et valg?

Jeppe rystede en håndfuld piller ud i hånden og kiggede på dem, vidste, at de ikke kun dulmede den akutte smerte, men det hele. Angsten, ensomheden, kærestesorgen.

Han tændte for vandet. Når man er sådan et menneske, hvis hane er enten helt åben eller helt lukket, kan det være nødvendigt at bedøve sig. Eller én gang for alle lære at finde et mellemleje, tænkte han og smed pillerne i skraldespanden under vasken.

Han fandt en neglesaks frem fra toiletskabet og gik i krig med skægget. Det blev ikke pænt, men kortere, håret kunne han ikke gøre noget ved. Ved hjælp af et par lånte krykker fik han mingeleret sig ud i brusebadet, stak gipsfoden uden for badeforhænget og tog et langt bad. I virkeligheden vidste han jo godt, hvad han ville. Spørgsmålet var, om han havde modet til at gå efter det.

Jeppe smed skiftetøj i en taske og satte kaffe over. Enhver bevæ-
gelse mindede ham om kroppens forfald og sindets genrejsning, smerten var velkommen.

Mens kaffen bryggede, humpede han ind til sin nabo og bankede

på.

Orla åbnede og så overrasket på ham.

“Hvad er der dog sket?”

“Lang historie. Vi fandt Nikolaj.”

“Nå, det var da en lettelse.” Orla lukkede Jeppe ind og prøvede at hjælpe ham hen til sofaen, selvom han stort set ikke selv kunne gå. “Har han det godt?”

Jeppe trak på det. Han kunne ikke tage hul på den fortælling, som han vidste ville blive vinterens samtaleemne på øen. Det var for tæt på og for tungt, og der var stadig meget, han ikke vidste. Orla måtte vente med at få sin nysgerrighed stillet.

“Han er i hvert fald i live.”

“Det var da en god nyhed.” Orla så lettere mystificeret ud, men spurgte ikke yderligere ind til det. “Hvad er der sket med dig?”

“Et uheld i skoven. Det er værre, end det ser ud til.”

“Vil du have kaffe?”

“Ellers tak.” Jeppe rykkede på gipsfoden og skar ansigt. “Jeg kommer bare for at fortælle dig, at jeg tager til København.” “Weekenden over?”

Jeppe bed sig i læben.

“Måske længere. Jeg har noget, jeg skal ordne.” Han lod det blive ved det. “Men vil du ikke love at ringe til mig, hvis der er noget? Eller bare hvis du vil snakke?”

Orla smilede blegt.

“Jeg har aldrig været glad for at tale i telefon. Få du nu bare ordnet det, du skal, så ses vi, når du kommer tilbage.”

Jeppe rejste sig, kom til at støtte på gipsfoden og måtte bukke sig forover.
“Undskyld, jeg skal lige vænne mig til klumpfoden.” Han rettede sig op og fik øje på Selkirks ø, som lå på sofabordet.

“Er du blevet færdig med den?”

“Ja, det lykkedes mine gamle øjne at komme igennem den. Spændende fortælling.”

Jeppe smilede. “Bliver han reddet?”

“Ja da.” Orla gengældte hans smil. “Han kommer tilbage til Skotland, bliver gift og stifter familie. Tiden på øen sidder i ham for altid, men han lader sig ikke ødelægge af den.”

Orla løftede bogen op og bladrede frem til en side med et æseløre.

“Hør det her, fra da skibet sejler forbi øen, og Selkirk beslutter sig for at lade sig redde. Jeg synes, det er så fint:

Han vidste, han ikke kunne lade dette skib slippe fra sig. Her var en opgave, han ikke måtte fejle i. Han kastede træ på strandbålet, indtil det blussede op. Han fik øen til at lyse op affammer. “

Opkaldet fra politiet kom tidligt om morgenen. Esther vågnede ved, at Ida bankede på hendes dør. Hun stod straks op.

Ida tog nyheden om, at hendes bror var i live, men sigtet for drab, med præcis det sammensurium af modsatrettede følelser, man kunne forvente. Lettet, i chok, ulykkelig og med et massivt behov for ikke at være alene.

Esther bænkede Ida på en stol i køkkenet, bryggede kaffe og ristede brød, som ingen af dem spiste. Lagde et tæppe om hendes skuldre, omfavnede hende og sørgede for, at hun fik drukket noget vand. Hun følte en enorm lettelse over, at Nikolajs gådefulde forsvinden nu var opklaret. Også selvom årsagen var ubærlig

Stanken fra stuen var væk, og det samme var tvivlen, nu kunne de
ånde frit. Sådan tænkte Esther det, som en fælles udfordring. Uden helt selv at forstå, hvad der havde ændret sig, føltes det naturligt at være i huset. Ja, mere end det, det føltes nødvendigt.

“Jeg ved godt, at min bror har gjort noget forfærdeligt. Noget helt ubegribeligt.” Ida trak tæppet tættere til omkring sig. “Jeg prøver ikke at undskylde ham, ikke engang at forstå ham, men det hjælper at vide, at det var Marco, der startede det. Må jeg overhovedet sige det?”

Esther nikkede.

“Her er alt tilladt.”

“Han slog en ung, uskyldig kvinde ihjel og ødelagde min brors liv.” Idas stemme knækkede over, og hun drak en tår vand. “Hvis bare jeg havde vidst det, så kunne jeg måske have ... gjort noget.”

“Nikolaj kendte åbenbart ikke selv hele sandheden før nu, mange år senere. Og han og jeres mor har haft god grund til at ville lægge episoden bag sig. Bare glemme det hele.”

Ida rystede på hovedet.

“Men det kan man jo ikke. Fortidens synder har det med at indhente os. Og når de gør, er de kun vokset i størrelse.”

Hendes telefon ringede, og hun så på displayet.

“Det er advokaten, jeg prøver at arrangere noget ordentlig bistand til Nikolaj.”

Esther rejste sig og gik ind i stuen for at lade Ida få fred til sin samtale. Betragtede væggenes lag af breve, invitationer og postkort. Nogle af dem kendte hun efterhånden ud og ind, andre så hun for første gang. Det er alligevel nådigt, tænkte hun, at Margrethe ikke er her og oplever det her. Hvilken mor kan rumme, at hendes barn slår ihjel på den mest bestialske måde?

I samme sekund slog det hende, at det måske var netop den frygt, Margrethe havde levet med siden Isolas død i 1988. Frygten for, at det var hendes søn, der havde slået sin gravide kæreste ihjel. Og i et split-sekund, som kom og gik hurtigere end en vejrtrækning, forstod hun
Nikolajs vrede. Den uretmæssige mistanke, som havde slået hans liv i stykker, før det for alvor var begyndt.

Hun fortsatte ind på kontoret, mens hun læste på væggen. Lykønskninger med fødselsdage afløstes af ordknappe breve fra elektrikeren og gled over i havblå hilsner fra Capri. Et brev fangede hendes opmærksomhed. Det var farverne, der adskilte det fra de andre, gråt i gråt frem for blæksort eller kuglepensblåt. Som karbonpapir. Som kladderne.

Esther trak knappenålen ud og tog brevet ned fra væggen, skimmede de første linjer og mærkede en behagelig kuldegysning i nakken. De manglende sider af Margrethes allersidste brev til Elias! Det første, Esther havde læst, da hun ankom i mandags. Hun bar brevsiderne med hen til skrivebordet og fandt hurtigt den første side, dateret 11. januar 2017.

Kære E

Jeg har taget tilløb til at skrive til dig længe.

Den sidste sætning nederst på siden var:

kan du finde forståelse for mine valg, ja, tilgivelse ligefrem? og øverste sætning på den nye side:

Jeg kan ikke gøre andet end at håbe.

De passede sammen! Med fingre, der sitrede af spænding, lagde hun brevsiderne foran sig og begyndte at læse.

*
“Skal vi rulle? Færgen venter ikke.” Anette klappede utålmodigt på passagersædet for at få Jeppe til at sætte sig ind i bilen. Han var nødt til at holde fast i taget og sænke sig baglæns ned. Det tog sin tid. “Sikker på, du ikke skal have hjælp?”

“Jeg klarer den. Men gider du hente min krykke? Jeg kan ikke nå den uden at stå ud.”

Anette himlede med øjnene og gjorde et stort nummer ud af at traske rundt om bilen og løfte krykken op til Jeppe. Men da hun smækkede døren og satte bilen i gang, var det med et smil.

“Så kunne du alligevel ikke holde dig fra min efterforskning, din gamle cirkushund!”

“Hvad snakker du om, det var dig selv, der bad om hjælp?! Jeg holder dig personligt ansvarlig for mine skader, fysiske som psykiske. Du hører fra min advokat en af dagene.”

Jeppe fnøs og vendte ryggen til hende.

“Jeg kunne også bare give en hotdog på færgen?”

“Med kakaomælk til?”

“Top!” grinede hun. “Men så er vi også kvit.”

De passerede Hammershus og fortsatte sydpå mod Rønne. Jeppe sad og kiggede ud ad passagervinduet mod kysten. En gang imellem rykkede han sig uroligt i sædet og stønnede lavmælt.

“Gør det ondt?”

Han vendte sig om og smilede.

“Lidt. Hvordan gik afhøringen i går?”

Anette genfortalte aftenens forløb i punktform. Det omfattende bevismateriale, som det var lykkedes sporteknikerne at indsamle på Almindingen Savværk, og Nikolajs vrede, når de spurgte til Isola. Da de kørte ind på færgen, var Jeppe nogenlunde opdateret.

“Men han tilstod ikke drabet på Marco?” Jeppe rykkede frem i cafeteriakøen med bakken i den ene hånd og en krykke i den anden. “Hvis man generelt opfatter sig selv som et offer, er det nok bare
svært at tage ansvar, selv når der ingen anden udvej er. Kom, lad mig nu tage den bakke, dit stædige asen. Jeg giver.”

Hun betalte og hjalp ham ned til et ledigt bord med bakken. Færgens rulninger hjalp ikke på Jeppes balance.

“Det er blæst op, hva’?”

“De siger, der kommer sne.” Jeppe lod sig dumpe ned på en stol og trak bakken hen foran sig.

“Det har de sagt i ugevis, jeg tror ikke på det længere.” Hun tog en bid af sin pølse og tyggede fornøjet.

Jeppe betragtede hende med rynket pande.

“Hvor kom pengene fra?”

“Nikolaj stjal blandt andet afdraget på et piratlån, Anton Hede-gaard havde optaget. Hundredetusind i kontanter. Men langt de største beløb kom fra Marcos firmakonti,” forklarede Anette. “De lænsede dem stille og roligt over tid, så det ikke vakte opmærksomhed, og overførte pengene til egne konti og Forex i Ystad, hvor de hævede dem i euro. Planen var formentlig at samle et større beløb og så forsvinde, køre ned gennem Europa, sælge Porschen og tage et fly til Langtbortistan. Det var selvfølgelig, før du kom anstigende og tvang dem til at flygte i egen båd.”

“Og imens gemte Nikolaj sig på det nedlagte savværk?”

Anette tog en bid til og svarede med munden fuld:

“Teknikerne fandt både sovepose, tøj, vandflasker og en lille generator i en af bygningerne. Men faktisk ser det ud til, at han har skjult sig både på savværket og i sin mors hus. I hvert fald indtil hans søster kom for en uge siden. Derefter blev det selvfølgelig svært for ham at være i huset.”

“... hvor pengene lå gemt.” Jeppe rodede i sin lomme, som om han ledte efter noget. “Hvad var Louis’ rolle?”

“Det er de ikke helt enige om. Nikolaj påstår, at Louis har tvunget ham til at medvirke i svindelnummeret, og at han slet ikke var klar over, at Marco var blevet slået ihjel.”
“Så Louis skulle have savet Marco ihjel for pengenes skyld? Det lyder ikke plausibelt.”

Anette smilede skævt.

“Der er ikke andet end huller i Nikolajs forklaring. I betragtning af hvor grov forbrydelsen er, er han ikke en særlig dreven kriminel.” Hun drak af sin kakaomælk og så ømt på etiketten. “Louis har en helt anden udlægning af sagen, som jeg er mere tilbøjelig til at tro på. Det lader til at være Nikolaj, der bestemmer i det venskab, og Louis, der makker ret. Han fortæller, at Nikolaj ringede til ham torsdag den 29. august sent om aftenen og bad ham komme til savværket med det samme.”

“Passer det med opkaldslisten for Nikolajs telefonnummer?” “Jeps. Louis siger, at han fandt en panikslagen Nikolaj, som havde slået Marco ihjel og nu indså, at han havde brug for hjælp, hvis han skulle skille sig af med liget og flygte.”

“Så Marco blev slået ihjel den 29. august?”

Anette nikkede.

“Han valgte sin sidste aften på øen til at bekende drabet på Isola. Det endte så med at blive hans sidste aften overhovedet.”

“Marco har båret rundt på hemmeligheden i alle de år, gad vide, hvorfor han valgte at fortælle det nu?”

Hun sukkede.

“Nikolaj antydede, at Marco virkede stolt af drabet. Som om han havde gjort sin ven en tjeneste ved at skaffe hans gravide kæreste af vejen.”

“Som en slags kærlighedserklæring?” Rynken var tilbage i Jeppes pande.

“Kærlighed har, som du ved, mange ansigter. Nogle af dem er grimme.”

Anette smilede trist.

“Efter at Nikolaj havde dræbt Marco i bloksaven, forstod han, at han ikke ville komme langt uden hjælp. Så han tilbød Louis penge,
til gengæld for at han kom med mad, tankede bilen op og ordnede det praktiske, mens Nikolaj tømte Marcos konti. Louis slog til.” Anette slugte sin sidste mundfuld hotdog og overvejede, om hun skulle købe en til, netop som Jeppe tog sin første forsigtige bid. Det kunne godt være, han lignede en skovhugger, men indeni var hendes makker stadig en følsom mimose.

Hun klappede ham på hånden.

“Er du OK, Jeppesen?”

“Ja, hvorfor spørger du?” Han så overrasket på hende.

“Ikke for noget,” svarede hun grinende og tømte sin flaske. “Teknikerne har i øvrigt fundet en stor pengeoverførsel fra Zelotens Børn til Marco Sonnes virksomhed i starten af august måned. Et tocifret millionbeløb, formentlig afsat til byggeriet af den nye kirke. Det lader til, at han skulle administrere pengene og byggeriet for dem.”

“Tror du, de havde mistanke om noget?”

“Helt sikkert. Finn har ikke fået andet fra sin søn end korte sms-svar, og samtidig forsvandt Nikolaj. Han og Fader Samuel må have mistænkt Marco for at være stukket af med pengene. Måske hjulpet af Nikolaj og Louis. Desværre er omfanget af katastrofen en hel del værre, end de har kunnet forestille sig. Det bliver en hård vinter på Bornholm.”

Jeppe sukkede tungt.

“Hvad med sagen, hvem kører den videre?”

“Sagen er i gode hænder hos den lokale efterforskningsenhed. Jeg har lovet Ditte Vollmer at komme tilbage i næste uge og assistere med opklaringen, men som udgangspunkt klarer de den fint selv.” Anette tænkte på den afsked, de havde taget her til morgen, og kom til at smile. Ditte var kommet tidligt hen til vandrerhjemmet for at sige farvel, hvilket hun virkelig ikke havde behøvet, men havde alligevel holdt på formerne. Stukket en hånd frem og takket formelt for godt samarbejde. Sær lille størrelse!
Færgens kaldesystem annoncerede, at den var på vej i havn, og Anette rejste sig.

“Nå, krykkefar, nu må du vist vælge, om du vil efterlade din pølse eller efterlades på færgen.”

“Glem pølsen, men jeg skal lige nå at ryge, inden vi kører.”

I bilen faldt Jeppe i søvn, kort efter at de var kørt fra borde, og Anette tændte for radioen og lod ham sove. Først da de nåede København, puffede hun blidt til ham.

“Vi er fremme. Er du helt sikker på, at det er her, du vil sættes af? Jeg skal hjem til et tomt hus, jeg har ikke travlt.”

Jeppe vågnede, så ud ad vinduet og smilede til hende.

“Det her er perfekt. Tak, Werner.” Han åbnede bildøren og gik i gang med at hejse sig ud på fortovet.

Anette steg ud, tog hans taske fra bagsmækken og stillede den ved siden af ham. Hun havde lyst til at spørge ham om alt muligt. Om han havde tænkt sig at vende tilbage til byen, til politiet, til deres fælles arbejdsliv, men hun vidste, at tidspunktet ikke var rigtigt. I stedet hev hun ham forsigtigt ind i en af deres sjældne omfavnelser og bankede ham let på ryggen.

“Pas på dig selv, Jeppesen!” Så hoppede hun tilbage i bilen, dyttede og kørte hjem til Greve Strand.

Først da hun var halvvejs inde i sin indkørsel, opdagede hun, at den ikke var tom. Deres firkantede, praktiske familiebil holdt der allerede.

Hun kørte ind bag den og steg ud, smækkede bildøren efter sig og mærkede, at hun holdt vejret. Hundenes glammen var det første, hun hørte, inden hoveddøren gik op, og de væltede begejstret ud til hende, sprang op og lod sig klappe på skift. Lige bag dem kom Svend gående med deres datter på armen.

Gudrun rakte sine små, buttede arme frem mod hende og hvinede begejstret. Anette gik ind i et fælleskram. Stod længe i duften af
sit barns hår og med sin mands arme omkring sig, før hun trak sig væk.

“Jeg troede først, I kom i morgen?!” Hendes hals snørede sig sammen.

Svend smilede.

“Vi kunne ikke undvære dig længere.”
Kære E

Jeg har taget tilløb til at skrive til dig længe. Med fare for at lyde sentimental skriver jeg for at tage afsked. Og for at forklare. Mine kræfter er ved at slippe op. Det lakker mod. enden, som man siger, men det er fint.

Vinteren er over os, kulden og mørket har fat, og udenfor er alt frosset. Det virker som en passende årstid at sige farvel. Hjemmeplejen har svært ved at kornmæ frem gennem snedriverne, og jeg holder kun varmen kørende i køkkenet og soveværelset. Det bliver en lettelse at give slip. Jeg er klar til at dø, hvad det så end indebærer, men først må jeg bekende mine synder, som man siger.

Jeg håber, jeg når at få det hele ned på papir, før det er for sent, og at du vil læse med åbent sind.

Hvis jeg fortryder noget her i livet, så er det, at vi flyttede til Bornholm - eller at vi ikke flyttede heifra i tide. Jeg troede fuldt og fast på, at det var det rigtige at gøre - at jeg ved at tage herover med børnene kunne give dem en god og tryg barndom. Hvis jeg havde vidst dengang, hvad jeg ved nu, var vi aldrig kommet hertil. Men jeg kan ikke ændre fortiden og gøre tingene om, hvor gerne jeg end ville. Det er muligt, jeg har fejlet som menneske og som mor, men måske kan du finde forståelse for mine valg, ja, tilgivelse ligefrem?
Jeg kan ikke gøre andet end at håbe.

Mine dage er begyndt at ligne hinanden. En lang række af morgener og aftener med mikrobølgemad og bogstaver, der flyder ud og forsvinder. Jeg hader at blive gammel. Man løber rundt et helt liv mellem grædende børn og fakultetsmøder og længes bare efter fem minutter til at læse avisen i fred, og pludselig har man oceaner af tid og intet at bruge den til længere. Hvor blev hun af, amazonen, den ranke og indignerede kvinde, jeg var engang?

Jeg har fået stær og kan kun læse en halv time ad gangen, så jeg sidder mest her ved skrivebordet og kigger ud på havet. Tæller mine synder. Skriver breve.

Jeg tænker meget på, om jeg har gjort det godt nok. Det kommer nok an på, hvem man spørger.

Ida vil forhåbentlig sige ja, Nikolaj vil nok være mere tilbageholdende med at rose sin mor. Han bebrejder mig stadig, at vi ikke flyttede fra Bornholm, da det hele ramlede. Hvorfor blev vi?

Fordi jeg troede på fællesskabet. Og fordi vi ikke havde råd til at flytte. Ikke hvis jeg også skulle have råd til mine feltstudier.

Sandheden er nok, at jeg altid har brugt for mange kræfter på arbejde og for få på mine børn. Man tror, den faglige anerkendelse giver energi og livsmod, og det gør den også, men kun i glimt, der brænder hurtigt ud. Ambition er et bål, der tilintetgør alle relationer i tilværelsen, indtil man står alene tilbage. Helt alene.

Hvorfor har jeg ikke skrevet til dig før, kan du med rette spørge?

Mit svar bliver desværre uldent, som alle menneskets beslutninger er det til syvende og sidst.

Fordi jeg ikke turde. Fordi tiden gik. Fordi jeg ikke ville
gøre forskel på mine børn. Ser du, jeg har ikke samme information om Nikolaj, og at give Ida noget så essentielt uden at kunne give ham det samme har bremset mig igen og igen. Jeg forsøgte faktisk at tage kontakt til dig for et års tid siden via en fælles bekendt på universitetet, men fik kolde fødder i sidste øjeblik.

Sandheden er, at jeg altid har vidst, hvem du var, og at jeg har holdt den viden for mig selv. Måske også i en forfængelig frygt for at være mindre mor for Ida, hvis hun kendte til din eksistens. De har altid begge vidst, at de var adopteret, men vi har levet fint som en sammensat familie på den præmis, oven-ikøbet udenfædre. Jeg håber, at du kan tilgive min beslutning, når du hører, hvad jeg har taget fra dig.

Den 27. marts 1966 blev jeg kontaktet af Københavns Overpræsidium og fik tilbudt en spæd pige i adoption. Jeg havde giftet mig med en ven, så vi stod på ansøgningen som ægtepar, ellers tror jeg ikke, mine chancer havde været store. Men det lykkedes!

Få dage senere holdt jeg Ida i mine arme for første gang. Jeg vil spare dig for sentimentale følelsesbeskrivelser, lad mig nøjes med at sige, at jeg straks vidste, jeg ville gøre alt for at give hende den bedst tænkelige opvækst.

Jeg kan stadig huske følelsen af at gå ned ad gaden i forårssolen som nyslået mor med min baby i en lift. Med hende havde jeg fået to stofbleer, et rent ekstralagen og en kopi af hendes fødselsattest. Derfor kender jeg hendes præcise fødselsdato —18. marts 1966 (Nikolaj, som er et hittebarn, har ikke samme luksus) — og derfor kender jeg dit navn.

Af grunde, jeg ikke kender til, kunne du ikke opfostre din datter selv. Jeg har gjort det, så godt jeg kunne, og uanset om det kan tilskrives min indflydelse eller ej, så er hun blevet et vidunderligt menneske.
Ida Dybris.

Jeg håber, du vil tage kontakt til hende og lade hende lære dig at kende.

Kære Esther de Laurenti, jeg fandt aldrig modet til at møde dig og fortælle dig sandheden ansigt til ansigt. Jeg kan kun håbe, du er modigere end jeg.

I taknemmelighed Margrethe Dybris
Esther slap papiret og lod det falde. Lukkede øjnene og greb fat i bordkanten, så hun ikke faldt med. Verden ramlede. Margrethe havde ikke kontaktet hende for at få hende til at skrive sin biografi, men for noget langt vigtigere. Det vigtigste i verden.

Alting gik i stå, måske også hendes hjerte. Hun kunne ikke, det var for meget, hvad skulle hun nu?

Hånden på hendes skulder var let og varm.

Idas læber bevægede sig bekymret, men Esther kunne ikke høre, hvad hun sagde.

Hun havde for travlt med at se ind i sin datters blå øjne.

*

Jeppe snusede København ind. Havgus og bilos, frostsprængt asfalt og friture. Meget langt fra Bornholms salte klipper og skovduft, mere komplekst og anstrengende. Men også noget rodfæstet og dybt personligt, duften af hjem. Hjem er ikke ukompliceret. Hjem er der, hvor det svære går op, tænkte han og svingede møjsommeligt tasken op på skulderen.

Krykken var stadig svær for ham at bruge, men han havde heldigvis ikke langt at gå, bare lige hen over gaden til opgangen.

Han kunne se lys i vinduerne. Weekendtrafikken på Christians-
havn var doven og spredt, og han gav sig god tid til at komme over vejbanen og cykelstien.

Foran døren standsede han og så op mod himlen. Årets første snefnug dalede ned og landede på hans pande, hvor det smeltede og blev afløst af et nyt.

Jeppe smilede. Så kom den alligevel, sneen.

Han tøvede med fingeren på dørtelefonen, havde ikke forberedt den store tale, men var alligevel ikke nervøs. Enten ville hun se ham og forstå med det samme, eller også ville hun aldrig forstå. Han skulle ikke overbevise hende om noget, vidste bare, at hun var det skib, han ikke kunne lade sejle forbi.

Dørklokken summede, og porten gik op. Jeppe indledte den slidsomme opstigning ad trapperne med krykken skramlende mod gelænderet. Han nåede ikke langt, før hun kom ham i møde.

Sara.

Hendes ansigt skiftede fra overraskelse til glæde og tilbage igen. Han så på hende. Øjnene, læbernes bue, de viljestærke krøller. Kvinden, han elskede.

“Jeppe?”

Hun skulle til at spørge ham om noget - og guderne skulle vide, at der var rigeligt at spørge om - men rystede så på hovedet og gik de sidste trin ned, så de stod på samme niveau.

Han rakte hånden frem, hun tog den.

“Jeppe,” gentog hun.

Denne gang var det ikke et spørgsmål.
TAK!

Denne bog er skrevet færdig under coronakrisen, hvor begreber som ensomhed og isolation med ét blev meget håndgribelige for de fleste af os. At føle sig ensom er den værste følelse i verden. Tak til dem, der rækker ud og bygger bro, tilbyder kaffe og ringer på hos den nabo, der bor alene. Små gerninger gør en verden til forskel.

Tak til mit elskede Bornholm og til alle de mennesker på solskinsøen, som er Danmarks venligste og kærligste. Jeg håber, I vil tilgive mig for i denne bog at forstørre og forvrænge skyggesiden og lade monstre bebo den. Især tak til Jørgen Christensen fra Hallegaarden og til Lone og Hans-Henrik Kofoed fra Østerlars Savværk, hvis livsværker jeg i denne bog digter om på groveste vis, til Danny Christensen, som ved alt, der er værd at vide om Allinge, til politiassistent af første grad ved Bornholms Politi Jørgen Gorm Poulsen, til Olsker Antik, Susanne og Torben Lov, Signe og Sebastian Frost og til min kære ven Henrik Stender for insider-tips om Bornholm.

En stor tak til professor i retsmedicin Hans Petter Hougen, som er en uundværlig mentor for os danske krimiforfattere, til skarpe Sebastian Richelsen for at dele sin erfaring fra korpset med mig, til Frederik Harsløf for kreativ sparring i forbindelse med dokumentaren Krimiforfatterne, til skovfoged Asger Thyge Pedersen for essentiel information om skovning, til min ven Kenneth Søndergaard for motorsavstricks og til lektor Zachary Whyte for hjælp med det antro-
pologiske. Enhver faktuel fejl skyldes ene og alene min inkompetence og ikke deres råd og vejledning.

En kærlig tak til familien Dybris, som har tilladt mig at bruge familienavnet til karakterer i denne bog. Det er en stor ære. For god ordens skyld vil jeg understrege, at enhver lighed mellem bogens karakterer og virkelighedens Dybris’er er utilsigtet og tilfældig.

Til min mor, Sysse Engberg, som ikke alene lærte mig at elske litteratur, men som stadig i dag læser tålmodigt med på førsteudkast såvel som oversættelser. Tak til Anne Mette Hancock for altid at heppe, lytte og støtte.

Til min agent, Federico Ambrosini, som matcher mig med fantastiske forlag i hele verden, og til resten af Salomonsson Agency -1 er de bedste!

Tak til mit passionerede hjerteblodsforlag, alpha, og til forlægger, redaktør og sjæleven Birgitte Franch. Mod stjernerne!

Og endelig tak til Timm og Cassius, uden hvem min verden ville være uendelig ensom.
