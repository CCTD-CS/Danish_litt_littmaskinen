Johan Gebhard Harboe ligger på ryggen op ad byens vold med baghovedet hvilende i sneen. Det ser ud, som om han har sat sig på stensætningen under skråningen, lænet sig tilbage og er faldet i søvn. På nogle skridts afstand står to mænd i mørket med hver sin firkantede tællelygte. Den ene er ung og buttet med runde kinder og en høstak af bleggult hår på hovedet. Den anden er høj og bredskuldret med et stort, rødt fuldskæg. De bærer lange, mørke frakker med kongens monogram på brystet, og deres hænder er knyttet om mandshøje skafter med pigbesatte metalkugler for enden - morgenstjernen, natvægternes traditionelle våben.

“Du gjorde ret i at tilkalde mig,” siger den høje og klør sig i skægget.

“Det var jo det, jeg tænkte,” hvisker den runde med skrækblandet fascination i det unge ansigt. “‘Oskar’, sagde jeg til mig selv, ‘hvis nogen kan gennemskue det her, er det Hansen’, og så stak jeg afsted for at hente dig.”

Komplimenten bliver modtaget med et skævt smil og et skuldertræk. Oskar anser sin ti år ældre kollega for at være vægterkorpsets klogeste mand, og Hansen er stærkt tilbøjelig til at give ham ret.

Morgenrimen har lagt sig over den døde mands tøj. Også ansigtet, der er blegt og oppustet med en veg hage og smalle øjne, er dækket af et fint lag frost. Hansen rækker ud efter guldkæden, som tegner et glimtende bånd på tværs af ligets blomstrede silkevest, men bemærker
så noget rødt og linder i stedet på den figursyede skødefrakke. En smal ring af størknet blod omgiver et lille hul midt i det hvide skjortebryst.

“Det er sgu ikke kulden, der har gjort det af med ham, Oskar. Og pistolen, som ligger der, er ikke faldet ned fra himlen.”

Våbnet i rendestenen nær ligets velpudsede sko er en forladepistol med skætte af mørkt træ, smukt ciseleret løb og forsølvet hammer.

“Den har jeg da vist set før,” mumler Hansen og bøjer sig ned.

I det samme lyder en stemme bag dem.

“Hvad foregår her?”

En mand, klædt i politiets kraprøde uldfrakke med grønt revers, kommer hen mod de to vægtere over Halmtorvets frosne søle af mudder, hestepærer og kolort.

“Et dødsfald, hr. Betjent.” Hansen river uldhuen af hovedet og mærker huden på sin tyndhårede isse trække sig sammen i kulden. “Det var min kollega, Oskar Laurids her, der fandt staklen. Han tilkaldte straks mig.”

“Og hvem er så De?”

“Mit navn er Jørn Hansen.”

“Er det dig, de kalder Jern-Hansen?”

Under den sorte kaskets blanke skygge skuler et par hårde øjne. En behandsket hånd slår utålmodigt en bambusstok mod en langskaftet støvle. Hansen nikker artigt, men bander indvendigt. Selvom Københavns politikorps ikke er til megen nytte, kender dets medlemmer åbenbart mere til ham, end han bryder sig om.

“Det er måske et af dine ofre?” fortsætter politimanden, mens en af hans kolleger kommer ud af det lille, gule accisehus nær Vesterport hundrede skridt borte. “Er du omsider kommet til at ombringe nogen?”

“Jeg aner ikke, hvad De hentyder til, hr. Betjent.”

“Det tror jeg nok, du gør. Normalt generer dine eskapader ikke os ved ordensmagten. Drukkenbolte og stoddere kan du tæve løs på, så meget du lyster, men det forholder sig anderledes med pæne borgere. Sådan én ligner ham der.”
Hansen ærgrer sig mere over at blive tiltalt med det nedladende “du” end over anklagen, som han let kan tilbagevise.

“Bortset fra at jeg intet ondt ønsker mine medmennesker, så er manden her blevet skudt, og jeg har aldrig ejet en pistol.”

Betjenten kaster et grundigt blik på liget. Linder forsigtigt på vestens revers.

“Du har ret. En enkelt kugle i brystet. Dér ligger pistolen. Den slyngel til Harboe har begået selvmord.”

Den anden betjent når frem og giver sin kollega ret. Hansen mærker en varm strøm af lettelse flyde gennem kroppen. Tror tåberne virkelig, at Johan Gebhard Harboe har taget sit eget liv? Det er jo mageløst!

“Vi skal ikke forstyrre De herrers vigtige arbejde længere,” brummer han, for han har bemærket, at Oskar er på nippet til at sige noget.

Han trækker hurtigt af med den unge kollega, og de to er nået tværs over det smalle torvs ujævne brolægning og hen til Vartov Hospitals rødbrune murstensfacade, før spørgsmålet falder.

“Hvorfor ville du ikke lade mig fortælle politiet, at vi kender Harboe?”

“Det ville have gjort skiderikkerne mistænksomme.” Hansen trækker en rund genstand i en guldkæde op aflommen. “Så ville de måske have undersøgt os og fundet dette her.”

“Snuppede du Harboes ur fra hans vestelomme? Hvorfor?”

Som svar trykker Hansen knappen på lommeurets top ned. Sølvlåget springer op, så skivens forgyldte romertal bliver synlige. Begge visere står stille nær XII.

“Liget er lidt efter lidt blevet nedkølet,” forklarer han. “På et tidspunkt har frosten fået urværket til at gå i stå. Så snart jeg har udført en nærmere undersøgelse af uret, skal jeg fortælle dig, præcis hvornår Harboe blev myrdet.”

“Myrdet?” gentager Oskar. “Ifølge betjentene tog han sit eget liv.” Den varme strøm fra før er blevet til et kildevæld af glæde, og Hansen kan ikke nære sig for at tale videre, selvom han ved, at han burde tie.
“Hvis du ville berøve dig selv livet med en pistol, kære Oskar, hvor ville du så rette løbet hen?”

Blikket flakker i den unge kollegas glatte ansigt. Tøvende peger han mod sin tinding.

“Netop! Husk på, at jeg har ligget ved Andet Jyske Regiment og kender lidt til ballistik. Ingen har tilstrækkeligt lange arme til at skyde sig selv i hjertet og undgå, at mundingsilden svider tøj og hud omkring såret. Men du så vel selv, at Harboes skjorte var lige så ulastelig som altid. Altså faldt skuddet på mindst fem skridts afstand. Nogen har myrdet ham og ladet pistolen ligge, så alle skulle tro, det var selvmord. Spørgsmålet er nu, hvem der ønskede ham død.”

Oskar kommer i tanker om noget.

“Du sagde, at du havde set pistolen før?”

“Det har jeg også,” svarer Hansen og smiler. “På Det Kongelige Tea-
“Søde Hanne Patges, kom herhen og se, hvad jeg har til dig,” råber Johan Christian Ryge med sin stentorrøst, der kan nå ud til selv det fjerneste hjørne af salen.

Han er en magtfuld mand i teatrets lille verden. Hanne ved, at hun gør klogt i at lystre, men hun har aldrig brudt sig om ham. Han lugter af sved og cigarrøg.

“Vil du så komme, tøs!”

Hun sætter i halvløb ned ad gangen. Hun vil have et forspring, hvis den høje, kraftige mand skulle finde på at jagte hende. Skuespillere og scenefolk ser efter hende med medlidende blikke, men ingen gør mine til at hjælpe. Ryge bliver dog i sin garderobe. Han ved godt, at hun ikke er villig, og giver sig til at kalde på en anden.

“Amalie, kig lige herind til mig.”

“Så gerne, dr. Ryge.”

Hannes lillesøster kommer løbende fra bagscenen. Malle er en sød og ligefrem pige, lys og åben, hvor Hanne er mut og umedgørlig. Hun er meget mere Ryges stil.

“Du skal ikke føje ham,” hvisker Hanne og standser Malle.

“Hvorfor ikke?” Søsteren ser oprigtigt forbløffet ud. “Han vil jo bare have mig til at sidde på sit skød og kysse lidt.”

Hanne vil sige, at selvom man ikke nødvendigvis lider skade ved at føje mænds luner, mister man let deres anseelse. Så tænker de ringere
om én. Og går måske længere næste gang. Men ordene minder så meget om morens evige formaninger, at de bliver siddende som en hård klump af vrede i halsen.

“Kom nu herind, Amalie,” kalder Ryge igen, “så får du en fransk karamel.”

“Hør selv, det tager man da ingen skade af, dit tossehoved.” Malle river sig løs. “Nu kommer jeg, dr. Ryge.”

Det er 13 år siden, Ryge opgav en lovende karriere som stadsfysi-cus i Flensborg, men alligevel kalder alle ham stadig Doktor. Han er en mand af mange talenter. Han er både økonomidirektør og leder af kostumetjenesten. Og ovenikøbet er han en af tidens mest populære skuespillere. Han fortæller gerne, at karriereskiftet var hans livs bedste beslutning. Også selvom han aldrig har opnået samme løn i kunstens tjeneste som i videnskabens.

Med lyden af Ryges fornøjede latter i ørerne fortsætter Hanne ind i kunstnernes opholdsrum. Det er et trist, højloftet gennemgangslokale, hvis eneste vindue vender ud mod en overdækket vognport. Det slidte møblement består af en håndfuld sammenbragte stole og et skrammet bord. Her sidder skuespiller Rosenkilde, en anden af teatrets mandlige hovedkræfter.

“Tag Dem ikke af Ryge,” siger han. “Han mener det ikke så slemt.”

Det er Hanne ikke så sikker på, men hun smiler og nikker alligevel. Hun kan godt lide Rosenkilde, der er lille og tætbygget og har kridhvidt hår, selvom han kun er i starten af fyrrerne. Rosenkilde er en stor komisk mester, og vældigt rar at omgås. Det var ham, der først så hendes talent og bad hende spille en replikrolle, som blev en uventet succes, dengang for tre år siden - en succes, der har formet hendes liv på mange forskellige måder. Uden den havde hun stadig været et anonymt medlem af balletkorpset. I stedet er hun nu en af teatrets mest efterspurgte unge skuespillerinder - især i lystspil og syngeroller. Flun har dog ikke helt vænnet sig til al virakken. Det er stadig en overvældende oplevelse at få sin indsats vejet og bedømt af 2000 mennesker, som sidder der og lytter i salens mørke og griner efter hver morsom replik.
Hendes succes er ikke kun Rosenkildes fortjeneste, selvom han godt kan lide at prale af sit fund. Han gav hende bare chancen. Det er dramatikeren Johan Ludvig Heiberg, der har båret hende frem. Det er hans sprudlende vid og muntre sange, hun har at takke for sin popularitet.
Heiberg betragter bunkerne af papir på arbejdsbordet med en fad fornemmelse af udslukthed i kroppen. Siden fastansættelsen som oversætter ved Det Kongelige Teater er det væltet ind med udenlandske manuskripter, en halv snes værker af håbefulde danske dramatikere venter på hans bedømmelse, og som om det ikke kunne være nok, har direktionen bestilt et nyt skuespil i hans eget navn til opførelse i næste sæson. Derudover har hans mor givet ham en ny novelle til gennemlæsning, og han har en halv snes artikler liggende til det kommende nummer af Kjøbenhavns flyvende Post, som skal redigeres, før bladet går i trykken om få dage.

Han trækker en finger hen over sine egne værkers rygge i bogreolen. De indbundne manuskripter fylder en halv hyldemeter, men han føler sig ikke fristet til, som han engang havde for vane, at trække et bind ud og slå op et tilfældigt sted, for han ved, at han ikke længere vil finde inspiration i sine egne ord, men derimod blive nedslået over de slappe replikker, de dårligt gennemførte idéer, de konstruerede historier og de platte morsomheder. Engang var han stolt af sit livsværk. Nu synes han, at hele hans kunstneriske virke gennem 37 leveår har været en kamp mod vindmøller, eller, som den svulstige englænder Shakespeare med en sjældent præcis formulering skriver et sted: “Et hult, meningsløst bulder, der intet har at sige”. Han burde skifte fag og blive arkæolog, for det forekommer ham, at hans liv ligger i ruiner.
Rastløst skridter han den lille stue af, mens han overvejer, om publikum stadig om et par år vil indløse billet til hans tåbelige bagateller - som Rahbek engang kaldte hans vaudeviller - eller om folk vil finde nye yndlinge. Det sidste forekommer ham mere sandsynligt end det første. Som ung drømte han om at skabe udødelige værker på linje med Goethe, Schiller og Holberg, men det blev kun til en håndfuld lalleglade komedier. Han drømte om at blive opført på de store scener i London, Berlin og Paris, men valgte i stedet at prøve lykken herhjemme, og nu er han for gammel til at rejse udenlands. Erfaring er noget, man får i stedet for det, man egentlig vil have, og statsansatte dramatikere er som børnebleer: De skal skiftes regelmæssigt, og af samme grund.

Han standser op og smiler. Det var i grunden en ganske sjov pointe, måske kan den bruges i et lystspil om offentlige embedsmænd, eller om præster, eller karrierediplomater, eller konger, han kunne blive ved. Da han bøjer sig over arbejdsbordet for at notere linjen, fanger et brev på det grønne skriveunderlag hans blik. Det er svaret på det spørgsmål, han stillede Hanne Patges for godt fire måneder siden. I formfuldendte vendinger anmodede han om hendes hånd i ægteskab, og selvom han kender hendes kortfattede afslag udenad, samler han alligevel brevet op og folder det ud.

Min kæreste ven og broder

Deres tilbud er kommet så uventet, at jeg ikke ser mig i stand til at svare. Jeg føler mig for ung og umyndig til at tage så vigtigt et skridt på nuværende tidspunkt.

I håb om at De vil tilgive mig, Johanne Luise Påtges.

Det sidste, en forelsket nar ønsker at blive kaldt, er “ven og broder”. Mere afvæbnende og uskadeligt bliver det ikke, heller ikke mere ydmygende, og i øvrigt er Hanne Patges på ingen måde umyndig, hun er for længst flyttet hjemmefra, bort fra sin skrækkelige mors skadelige indflydelse.
Udenfor kan han høre vognhjulene rasle over Store Kongensgades brosten, akkompagneret af hestenes hovslag og fodgængernes mumlen. Han vil rive brevet i tusind stykker, åbne vinduet og lade stumperne dale ned over de forundrede masser som snefnug, men beslutter i sidste øjeblik, at denne by ikke har behov for mere nedbør, for snedriverne ligger stadig i lag langs husenes smuldrende sokler, selvom kalenderdatoen er langt henne i marts. Ligesom hans tungsind er de åbenbart kommet for at blive.

Trods alt får han lyst til at gå ud. Faktisk tror han, at han imploderer, hvis han skal blive i lejligheden et øjeblik længere. I entréen standser han foran spejlet, hvor en halvskaldet stakkel, godt på vej mod de 40, stirrer tilbage med et desperat blik i de trætte øjne. Ansigtet er magert, munden hænger, skuldrene luder, og en topmave er begyndt at vokse frem under vesten. Hvordan kunne han dog tro, at en ung, smuk og talentfuld skuespillerinde på bare 16 år kunne være interesseret i sådan en jeronimus?

Af to ulykker er det dog bedre at være for ung end at være for garn-
“Har De set hr. Heiberg, madam Wexschall?” spørger Hanne i døren til den garderobe, hun deler med sin ældre kollega.

“Mmm? Hvad siger du, Hanne?”

Anna Wexschall har svært ved at løsrive sig fra partituret til Webers opera Jægerhruden. Hun er ikke bare skuespillerinde, men gør også lykke i teatrets operaforestillinger med sin gyldne mezzosopran. Selvom hun er vokset op i fattigdom, taler og opfører hun sig som en fornem frue. Hanne ville ønske, at hun lignede madam Wexschall lidt mere.

“Heiberg,” gentager hun. “Han plejer altid at overvære prøverne på sine egne stykker.”

Madam Wexschall gør et elegant kast med hovedet, slår det lyse hår tilbage fra det kønne, runde ansigt og studerer sine store, brune øjne og røde mund i spejlet på væggen mellem vokslysene.

“Undskyld, Hanne, jeg er vist lidt distræt i dag. Christopher Hvid debuterer på tirsdag. Jeg skal synge Agathe over for hans Kaspar, og han er så charmant.”

“Men De har jo både mand og barn, madam Wexschall.”

“Man kan vel godt ønske at gøre indtryk, selvom man er gift. Herregud, du får det til at lyde, som om jeg er en gammel kone.”

Hanne forsøger at undskylde. Det var jo ikke sådan ment. Men i det samme bliver der kaldt til prøve. Madam Wexschall smider partituret ned i en skuffe, og de haster begge ud på bagscenen. Her står kulisse-
dele og rekvisitter lænet op ad de nøgne murstensvægge. Fortæppet er oppe, og der er frit udsyn til teatersalens gabende svælg af bænkerækker og loger.

“Hvad er den af?” buldrer dr. Ryge, der står klar på scenekanten. “Ved jomfru Påtges ikke, at det på det strengeste er forbudt at benytte kostumer under prøverne?”

Det er Ryges mantra, at kostumeprøver slider for meget på teatrets dragtbeholdning. Lynøjnene i det hårde ansigt stirrer på Hannes hvide silkekjole og rosa livbånd. Hun ved, at han bare er vred over, at hun ikke ville komme ind til ham i garderoben, men det kan hun ikke sige. Det ville være uhørt frækt. Og i øvrigt ville det antyde mere om hende end om ham.

“Kostumet hjælper mig til at falde ind i rollen,” siger hun i stedet.

“Falde ind i rollen?” Ryge smiler som en frontsoldat, der får ny ammunition. “Her på teatret snubler vi såterne ikke ind i teksten. Vi øver os, til vi kan den!”

Hånen får klumpen i hendes hals til at vokse. I udkanten af scenen får hun øje på Malle, der tygger på en fransk karamel. Har hun virkelig tænkt sig at stille sig op og bevidne sin storesøsters ydmygelse?

“Mon ikke Hanne kender Trine Rars rolle efter 22 opførelser?”

Stemmen kommer fra den tomme sal. Dr. Ryge vender sig med raseri i blikket, spænder næverne, så de kraftige overarme bliver brede som træstammer, og trækker luft til en gedigen opsang. Så ser han, at det er Jonas Collin, teaterdirektøren, der er på vej op til scenen ad trappen fra parkettet. Som altid er Collin stiv i ryggen og har et formelt udtryk i det kantede ansigt. Ham kan Ryge dårligt begynde at diskutere med.

“Det bliver så på Deres ansvar,” mumler han i stedet.

En af de seks matroser, der håndterer scenens mange rebtræk, sænker fortæppet. Orkesteret, der har ventet i graven, går i gang med ouverturen. Hanne, madam Wexschall og den noget ældre madam Zinck stiller sig op i deres indgangspositioner. Da de sidste toner klinger ud, trækker matrosen i rebet, tæppet går op, og madam Zinck tager fat på sin første replik.
“Således!” råber hun og vifter med armene. “Herud med dem allesammen.”

I det samme falder Hannes lillesøster om på sidescenen.

“Malle,” råber Hanne og løber derhen.

I hurtig sekvens gennemgår Malles krop en række indledende spjæt og smårystelser, før det egentlige anfald begynder. Gentagne gange står hun i en bue fra isse til hæl over gulvet. Fråden trænger frem i mundvigene. Hendes hals krummer sig i en umulig vinkel.

Hanne lægger rutineret Malles hoved i sit skød. Tager fat om de spinkle håndled, så hun ikke rammer sig selv i ansigtet. Derefter er der ikke andet at gøre end at vente.

“Det varer som regel kun et par minutter,” siger hun til de andre.

Faktisk går der ikke mere end et minuts tid, før Malle gradvist slapper af og åbner øjnene.

“Du fik et anfald,” hvisker Hanne til hende. “Det er overstået nu.”

“Hvad med din forestilling?” spørger Malle med en lille stemme.

“Det skal du ikke tænke på.”

Collin kommer hen til dem med panden fuld af bekymrede rynker.

“Hvad var dog det?”

“Min søster lider af epilepsi, hr. Collin.”

“Jamen, du godeste gud! Det anede jeg slet ikke. Hvad kan vi gøre? Måske vil hun ligge bedre på divanen i dr. Ryges garderobe? Hvor blev han af? Han var her lige før.”

En af matroserne, en ung mand med et godmodigt ansigt under en tot sort hår, løfter Malle op og bærer hende hen mod herrernes garderobegang. Her finder de Ryge foran sit sminkespejl.

“Nåda, hvad er der sket, er lille Amalie dårlig?” spørger han med en stemme, der er tyk af forstillelse. “Jeg har såmænd siddet her uden at bemærke noget som helst. Hov, tøsen skal ikke ligge og savle på min divan.”

“Det kan vel ikke passe, at De ikke vil hjælpe den syge?” spørger Collin. “Har De ikke aflagt lægeløfte?”

“Ja, når De siger det på den måde, så lad mig bare se på hende.”
“Hvad nu med prøven?” spørger madam Zinck.

“Den må vi aflyse,” udbryder Ryge. “Det er min lægelige vurdering, at patienten straks må følges til sit hjem. Og jeg ved tilfældigvis, at hendes søster har stor erfaring med at hjælpe hende efter disse anfald.”

“Nuvel, Ryge, hvis det er Deres lægelige vurdering, må pigens søster jo følge hende hjem.” Collin standser op og ser fra den ene til den anden. “Men det er jo Hanne. Uden hende kan vi ikke opføre Aprilsnarrene i aften.”

“Sådan forholder det sig desværre.”

Hanne ser sig omkring, men ingen protesterer. Ikke engang skuespiller Nielsen, der står i døren med et fåret udtryk, forsøger at hjælpe hende. Ryge har vundet en sejr. Den er lille og smålig, men hun kan intet stille op.

“Restbesætningen,” fortsætter Ryge med et bredt smil, “inklusive mig selv, kan passende opføre Kurlanders Den Forsigtige. Det er et udmærket stykke, som publikum før har fundet behag i.”

Med ærgrelsen som en betændelse i kroppen henter Hanne sit sjal i sin garderobe. Da hun vender tilbage, er kolleger og scenefolk allerede i færd med at gøre klar til det nye stykke. Hun hjælper Malle på benene og støtter hende over mod trappen i venstre side af det højloftede bagscenerum, der fører ned til sceneudgangen.

“Du må ikke være vred på dr. Ryge,” siger Malle. “Han har det strengt med sin kone. Det har han selv fortalt mig. Hun er betydeligt skrap.”

Hvorfor skal Malle nu forsvare Ryge? Hvad så, om hans kone sætter ham stolen for døren? Han har helt sikkert fortjent det.

Eftermiddagen udenfor er grå og blæsende. Der er kun få mennesker på gaden. De to søstre møder ingen, mens de halvløber gennem Kongens Nytorvs snefygning. Efter godt hundrede skridt når de den opgang, hvor Malle bor med deres forældre. De fortsætter op ad trappen til anden sal og den nye lejlighed i Vingårdsstræde. Sådan tænker Hanne stadig om stedet, selvom familien har boet der i næsten to år. Hele hendes barndom har forældrene flyttet konstant for at undslippe
husværter, kreditorer eller nabostridigheder. I Vingårdsstræde er det indtil videre lykkedes dem at blive boende, men det er sikkert kun en stakket frist.

“Vil du med ind?” spørger Malle på den mørke afsats.

Hele opgangen stinker af kål fra morens madlavning. Gennem døren kan Hanne tydeligt høre forældrene skændes. Det sidste, hun har lyst til, er at stå ansigt til ansigt med dem. Hun bor her ikke længere og føler ingen forpligtelse til at besøge sin mor og far. Hun ryster på hovedet og begynder at gå ned igen.

“Du er vel ikke vred?” spørger Malle bag hende.

“Selvfølgelig ikke,” lyver hun.
Hansen vågner midt på eftermiddagen, sætter sig op i den smalle seng og betragter forundret sin egen ånde, der svæver som skyer om ansigtet. Så kommer han i tanker om, hvorfor der er så koldt i loftskammeret, og hvorfor han har sovet fuldt påklædt.

“Nå, lad os så se,” brummer han og gnider hænderne mod hinanden.

Han svinger støvlerne over sengekanten og rækker ud efter lommeuret, der ligger på kanten af det åbne trækvindue. Da han op ad formiddagen vendte hjem, var urværket tøet op i hans inderlomme og tikkede lystigt løs. Nu er det gået i stå igen, men han mærkede sig tidspunktet og ved derfor omtrent, hvor længe det kan modstå kulden.

“Godt og vel to timer,” siger han højt, “altså døde Harboe mellem klokken ni og ti i går aftes.”

Han ved, at han ikke burde tale med sig selv. Bliver det en vane, kan han også finde på at gøre det i selskab med andre, og han vil nødigt fremstå som en særling. Men hans egen stemme overdøver husets lyde og skærer et lille stykke ud af ensomheden.

“Nå, kan du så komme i gang, Hansen. Du har en opgave at udføre.” Han stiller lommeuret tilbage til lidt i tolv, famler efter snapseflasken i inderlommen og tager sig en god, lang tår. Så griber han morgenstjernen og går ud på trappen. Her står han stille, harker langtrukkent og spytter sit dårlige humør ud på den udendørs svalegang.
“Kan Han holde sine væsker for sig selv!” lyder en hæs stemme fra etagen nedenunder.

“Om forladelse, madam Pohlmann.”

Han forbander i tankerne den nævenyttige kælling, der ejer huset. Da han kommer ned til hende, står hun med korslagte arme og syder i kulden.

“Tror Hansen, at Han kan svine, som han vil?”

Han føler ingen trang til at undskylde yderligere, så han nøjes med at trække på skuldrene.

“Kan Han ikke svare? Her forsøger man at holde et renligt hus, og så smudser sådan en starut matriklen til. Den slags lejere har jeg ikke brug for. Så kan Han ryge ud på røv og albuer.”

Han forestiller sig, hvad morgenstjernen vil gøre ved hendes fede, rødmossede, dobbelthagede fjæs, hvis han i en rask bevægelse rammer hende hårdt i panden. Kraniet vil give efter ved første kontakt, hjernemassen vil sprøjte og næsebenet knase. Den rustne, piggede metalkugle vil fortsætte nedad, knuse overkæben, så tænderne flyver, og spidde den skarpe tunge til underkæben.

“Skal De ikke indenfor og have et lille eftermiddagsput?” spørger en ung, mørkhåret pige i døren bag den brede madamme. Hendes eneste påklædning er en underkjole, der tydeligt afslører, at hun er spinkel og mager som et barn. Ellers er hun såmænd køn nok, omend næsen er lidt stor. Uden videre rækker hun en bleg arm frem og klemmer om hans lem uden på benklæderne.

“Lad være, tøs,” siger han og skubber hende bort.

“Bevares, De er måske til den anden side?”

“Hvilken anden side?”

Hun forsvinder ind i lejligheden med en hæs latter, der får ham til at føle sig dum og uerfaren.

“Esther er min dygtigste pige,” siger madam Pohlmann i en mere forsonlig tone end før, “men hun kan lide at provokere. Hvis hun ikke behager Dem, kan De vælge en anden. De har snart boet deroppe i fire år, Hansen, og kun beæret os med Deres tilstedeværelse en enkelt gang.”
Det er sandt, at han i et svagt øjeblik besøgte madam Pohlmanns bordel på etagen under sit kammer. Han savnede selskab, og tanken om en god, varm kvinde lokkede. Der fandtes dog ingen gode, varme kvinder hos madam Pohlmann, kun en flok småpiger, der ikke så ud til at være en dag over 12 år. “Vi er stadig nogle i denne by, der foretrækker voksne kvinder,” snerrer han, “og jeg deltager ikke i det svineri, De bedriver.”

Bordelmutterens dobbelthage bævrer af vrede. Hun vender sig og smækker døren i hovedet på ham. Han smiler og tager en tår mere af snapseflasken. Endelig begynder han at få varmen. Ved trappens bund skræver han over en drægtig so, der ligger med sammenbundne bagben i en rådden halmbunke, sparker gnavent ud efter de løsgående høns og fortsætter ud gennem den lave port til Peder Madsens Gang.

Under snelaget i det trange stræde emmer rendestenen af pis og menneskelort. Fra døråbningerne stirrer magre tiggere på ham med skræk i blikkene. Egentlig er en natvægter ikke forpligtet til at bo i det kvarter, hvor han har sin runde, men Hansen trives med elendighedens evige omkvæd af rustne stemmer fra værtshusene og de fulde stodderes slagsmål i natten. Det minder ham om, at andre er værre stedt end ham selv, og i rask march fortsætter han fornøjet ned mod strædets sydlige ende, der ikke munder ud i et gadehjørne, men i en smal port i Svaneapotekets facade mod Østergade. Da han igen griber efter flasken i inderlommen, strejfer hans fingerspidser de fem billetter til Det Kongelige Teater, som han skal sælge inden aftenens forestilling. Tanken om pengene, som de små papirlapper vil indbringe ham, luner naesten mere end snapsen.

Dagens prøve må stadig være i gang. Det er nu, han skal slå til, hvis han vil have Hanne Patges i tale. Han er spændt på at se hendes reaktion, når han fortæller hende om Harboes død.
Hanne har boet til leje hos madam Wexschall siden nytår. Hun elsker den ældre kollegas rummelige stuelejlighed med den brede gang mellem stuerne til gaden og værelserne til gården. Overalt på borde og kommoder står der vaser med tørrede blomsterblade, som madam Wexschall kalder potpourri, og duften er frisk og luftig og dejlig. Det er et sandt kunstnerhjem, for madam Wexschalls mand, Frederik, arbejder også ved teatret som soloviolinist.

Hun hører dem vende sammen hjem fra prøven ved firetiden. Frederik Wexschall går straks ud igen for at lufte sin hund, Murat. Som regel lader parret Hanne være i fred, når døren til hendes værelse er lukket. Derfor overrasker det hende, at madam Wexschall lidt senere banker på og stikker sit sørgmodige ansigt gennem dørsprækken.

“Jeg har et bedrøveligt budskab at bringe dig, kære Hanne. Jeg håber, du vil modtage det med fatning.” Hun træder helt ind i værelset. “Det drejer sig om Harboe. Han har taget sit eget liv.”

Hanne ser op fra den bog, hun har siddet på sengekanten og læst i. Værelset er ligesom med ét blevet mindre. Lydene er pludselig dæmpede og uldne. Det kan da ikke passe, at Harboe er død? Det var netop ham, der gav hende bogen, Wilhelm Meisters Læreår af Goethe.

“Der sidder en vægter og venter på at tale med dig i stuen.” Madam Wexschall slår ud med hånden. “Han forsøgte at finde dig på teatret. Frederik og jeg tog ham med hjem.”
Hanne har fornemmelsen af at befinde sig i en drøm, da hun går ind og tager plads på chaiselongen. De tomme glas og flasker fra aftenen før står stadig på det lange spisebord. De blomstrede gardiner er halvt trukket for. En bredskuldret mand i vægterfrakke med kongens monogram på brystet sidder med en uldhue i hånden på en af de polstrede stole. Hans ansigt er fregnet og rødskægget, og han lugter af snaps. Morgenstjernen har han stillet op ad væggen.

“Sagens detaljer må af hensyn til familien ikke komme til udenforståendes kendskab,” siger han og betragter madam Wexschall med et sigende blik.

“Åh. Javel,” udbryder hun skuffet. “Jamen, så vil jeg da gå.”

Da de er alene i stuen, stryger vægteren hånden gennem sit tynde, blegrøde hår. Hanne betragter ham med en fornemmelse af at have set ham før. Det går op for hende, at han er nervøs. Det er sikkert heller ikke nemt at overbringe fremmede den slags tragiske nyheder.

“Lad mig begynde med at spørge Dem, jomfru Patges,” siger han og rømmer sig, “hvad Deres forbindelse til afdøde var?”

Hun tøver. Hvordan skal hun forklare sit og Harboes forhold for en udenforstående? Hun kan knap nok definere det for sig selv.

“Han var ven af min familie,” bliver det til.

“Så han kendte Deres forældre? Hvordan var deres forhold?” “Respektfuldt. Eller, de respekterede i hvert fald ham.” Hun mærker klumpen i halsen vokse og skifter emne. “Hvordan skete det?”

“Han blev fundet liggende op ad volden tidligt i morges. Alt tyder på, at han blev skudt før midnat.”

Vægteren forklarer noget om, at pistolens mundingsild ikke har sve-det Harboes skjorte, hvorfor skuddet må være faldet på en vis afstand. Langsomt går det op for hende, hvad det betyder.

“Har Harboe alligevel ikke begået selvmord? Madam Wexschall sagde, at han tog sit eget liv.”

“Det er i øjeblikket politiets officielle teori. Men jeg er glad for, at De forstår mig, jomfru Patges. Lad mig vise Dem noget.”
Han trækker en genstand op af frakkelommen og lader den dingle i en guldkæde.

“Det er Harboes lommeur,” udbryder hun.

“Han havde det på sig, da han døde. Som De kan se, gik det i stå nær midnat. En videnskabelig undersøgelse har godtgjort, at urværket kan fungere i godt og vel to timer, før frosten får det til at standse.”

Detaljen gør med ét tabet virkeligt. Den lille urskives romertal flyder ud for hendes blik.

“Jeg kan se, at alt dette tager på Dem, jomfru Påtges. Jeg vil derfor nøjes med at spørge, hvor De befandt Dem i går aftes mellem klokken ni og ti.”

Hvad er det, han antyder? Politiet tror vel ikke, at hun har noget med Harboes død at gøre?

“Jeg var her,” svarer hun overrumplet.

“Kan nogen bekræfte det?”

Døren til gangen springer op. Madam Wexschall, der har stået ved nøglehullet, kommer ind med røde kinder.

“Hanne var her hele aftenen. Det kan både min mand og jeg bevidne. Foruden vores gæster, dr. Møhi, professor i medicin, hr. Nathan David, skribent ved Kjøbenhavns flyvende Post, og Nicolai Peter Nielsen, kongelig skuespiller. Jeg skal give Dem deres adresser, så De også kan udspørge dem.”

“Det... bliver vist ikke nødvendigt.” Vægteren vender sig igen mod Hanne. “Hvordan forholder det sig med Deres forældres alibier, jomfru Påtges?”

“Jeg har ikke set dem i næsten tre måneder.”

“Hvorfor så længe?”

Ved tanken om forældrene vælder en trang til at sige det værste, hun kan forestille sig, op i hende.

“Man vælger ikke selv sit ophav. Jeg har fundet en ny familie her hos madam Wexschall. Hun og hendes mand har været så gode mod mig. Den tid, jeg har boet her, har været den bedste i mit liv.”
“Ser man det.” Vægteren nikker og har åbenbart hørt nok. I hvert fald rejser han sig og griber morgenstjernen. “Tak for Deres hjælp. Jeg vender tilbage, hvis der viser sig nye spor.”

Han smækker entrédøren uden at hilse farvel. Hanne sidder tilbage i den halvmørke stue sammen med madam Wexschall, der betragter hende med store øjne. Hun forventer sig, at den ældre kollega vil spørge om Harboe, men det er slet ikke det, der optager hende.

“Er det virkelig sådan, du føler, Hanne? Ser du Frederik og mig som din nye tamilie?”

“Ja,” svarer Hanne og mener det.

Madam Wexschall ler nervøst.

“Jeg er dog alt for ung til at være din mor, kære Hanne, men måske din søster.” Hun griber indfaldet og smiler overbevist. “Ja, din søster i kunsten er jeg - din ganske få år ældre kunstsøster. Jeg skal tage dig under min vinge og vejlede dig, som var du mit eget blod. Og du skal ikke længere kalde mig madam Wexschall, men Anna.”

“Anna,” gentager Hanne, som for at prøve smagen af navnet i munden.

“Men Hanne, så må du også betro mig grunden til, at du ikke fortalte vægteren hele sandheden om Harboe.”

Nu kommer det.

“Hele sandheden?” gentager Hanne.

“Ja, altså.” Anna Wexschall læner sig fortroligt frem. “Frederik og jeg har ikke kunnet undgå at bemærke det. Vi ville ikke sige noget, men ... Harboe fulgte jo efter dig overalt. Han sneg sig fra port til port, når du gik på gaden. Når du var på teatret, stod han uden for scenedøren og ventede, selvom du vist hellere var fri. Han overvågede dig, som om du var hans ejendom. Skuespiller Nielsen har også nævnt hans besynderlige opførsel ved flere lejligheder.”

Hanne ser Nielsens kødfulde ansigt for sig. Han har sværmet for hende, siden de i september spillede over for hinanden i Shakespeares Romeo og Julie. Hun har vist også været lidt indtaget i ham. I det mindste er det nok det indtryk, andre kan have fået.
“Nielsen burde holde sig for god til at rende med sladder.”

“Nå, ja, godt ord igen. Jeg vil lade dig være ene, så du kan lette dit hjerte.”

Anna Wexschall forlader stuen og lukker døren. Hanne sidder tilbage på chaiselongen, forvirret og fortumlet. Hun føler sig helt tom. Langsomt begynder en ny tanke at forme sig.

Hun er fri af Harboes formynderi. Fri af hans uudtalte forventninger. Fri til at gøre og sige, hvad hun vil. Jublen og lettelsen gør hende stakåndet. Af lutter utidighed rejser hun sig og går rastløst rundt mellem stuens tunge møbler. Da hun svinger med armene og tager et par dansetrin, strejfer hendes bare fod et lille stykke pap nær den stol, hvor vægteren sad. Det er et visitkort. Hjørnerne er nussede, som om det har ligget længe i en lomme.

]ohan Gehhard Harboe, klædeassistent Brogade 18, Christianshavn.

De to rækker af nydeligt håndskrevne bogstaver bringer hende brutalt ned på jorden. Selvom hun aldrig har besøgt Harboe, kender hun alligevel adressen og kan se det skæve bindingsværkshus for sig. Brogade 18 ligger ved siden af ejendommen, hvor hendes far engang drev værtshus. Boede Harboe virkelig der?

Med kortet i hånden rejser hun sig og går hurtigt ud af stuen.
Heiberg står på gaden i den blå times tusmørke og smiler ironisk ad sig selv. Er dette, hvad det er kommet til med ham, sniger han sig virkelig rundt i periferien af Hanne Patges’ liv og udspejder hendes bopæl hos Wexschall-parret som en simpel gadedreng? I stuen bag ruderne er der blevet stille, men for lidt siden kunne han høre Anna Wexschall og Hanne sammen derinde. Han kan ingenting se, vinduerne sidder lidt for højt, det er virkelig forbandet irriterende.

I fire måneder har han slået sig til tåls, været nonchalant, foregivet upåvirkethed og ladet, som om Hannes kølige afslag ikke har rørt ham. Han har flået vittigheder af sig, smilet pænt og på enhver måde givet indtryk af, at hans ligevægt ikke var forstyrret. Derfor aner Hanne sikkert ikke, at hver gang han møder hende, på teatret eller i selskab, må han anstrenge sig til det yderste for at bide forsmåelsen i sig, for ikke at råbe og skrige af desperation og kaste sig på gulvet og tude. Der er noget ganske særligt over hendes lille, vævre skikkelse, senet og stærk efter års ballettræning, hendes skiftevis mørke og lyse sind, hendes store, melankolske øjne og hendes uvidenhed om, at hun er alt for god til de andre bejlere, der efterstræber hende.

Heiberg selv burde, som litterat og meningsdanner, være højt hævet over kærlighedsfnidder og jalousi, men tanken om at være tvunget til at se den sleske skuespiller Nielsen arbejde målrettet på at vinde hende har holdt ham borte fra mangen en aften i det wexschallske hjem, selv-
om parret har inviteret ham til soiré adskillige gange i vinterens løb. Hanne tilhører rettelig en mand af bedre stand og langt mere raffineret smag end den gumpetunge førsteelsker. For slet ikke at tale om Johan Gebhard Harboe, det er en forbindelse, han slet ikke fatter og helt har opgivet at gennemskue. Lidenskaber er som snebolde, jo længere de ruller, jo større bliver de, man burde kvæle dem i fødslen.

Kvarterets natvægter kommer forbi og tænder gadelampens tranlys med sin tælleprås. Heiberg bliver i sin elendighed så distraheret af det flakkende skær, at han nær ikke ser Hanne komme ud ad gadedøren i porten og halvløbe ned ad Laksegade i retning af Knippelsbro. Først da den elskede skikkelse næsten er ude af syne, følger han instinktivt efter, som en hund i en snor.

Han trækker beskæmmet kraven op om ansigtet, da det slår ham, at sandsynligheden for at blive set er ligefrem proportional med, hvor tåbeligt man opfører sig.
Hanne står uden for gadedøren i Brogade 18, mens fodgængere og vogne haster forbi gennem mørket. Da hun endelig vover sig ind, finder hun et skilt på en af stueetagens tre døre. Her har Harboe skrevet sit navn med samme sirlige håndskriftsom på visitkortet. Nedenunder står navnene på to kvinder. Måske er en af dem hjemme?

Da hun banker på, dukker en forgrædt pige på hendes egen alder op i døren. Hun er bleg og lyshåret under kysen.

“Ja?” når hun at spørge, før hun spærrer de rødrandede øjne op i forbløffelse. “Det er jo Dem! Hanne Fåtges. Min bror har talt så meget om Dem.”

Hun er altså Harboes søster. Hanne forsøger overvældet at forklare sin tilstedeværelse, men der kommer kun halve floskler ud.

“Jomfru Harboe, jeg ... jeg har netop hørt om ... jeg anede jo ikke ...”

Med et tårevædet smil tager den unge kvinde hendes hænder.

“De aner ikke, hvor taknemmelig jeg er over, at De kommer for at vise Deres deltagelse. Jeg har følt mig så alene, siden en politimand kom og fortalte om Johans død i morges.”

“Det gør mig ondt.”

Hanne stammer og ved ikke, hvordan hun skal fortsætte.

“Det er jo ikke Deres skyld, jomfru Påtges. Tværtimod. De var altid hans trøst og lindring. Jeg føler næsten, at jeg kender Dem. Jeg har ofte
tænkt, at det kunne være morsomt at møde Dem. Det er en skam, at anledningen er så trist. Vil De ikke komme indenfor?”

Lejligheden er ikke stor. Hanne aner et køkken for enden af den smalle gang. Gennem en åben dør kan hun se en stue og et soveværelse, der vender ud mod gaden. Møblerne er enkle og gedigne. Mange af dem ligner arvestykker fra en anden tid, hvor pastelfarver, filigran og spinkelhed var på mode. Der er landskabsmalerier på væggene. Skåneduge af hvide flæser på bordene. Slidt porcelæn på hylderne. Sådan boede Harboe altså med sin nære familie, enkelt og spartansk. Hun har ellers altid forestillet sig, at han var velhavende.

“Mor hviler sig i det bageste værelse. Hun er ganske udmattet af sorg.” Harboes søster slår ud mod en dør halvvejs nede ad gangen. “Derinde bor hr. Blunck, vores logerende. Lad os sætte os ind i stuen, så vi ikke forstyrrer dem.”

Hun byder Hanne en plads ved det runde bord, hvor der står en glasvase med hvide liljer ved siden af et enkelt, tændt lys i en stage.

“Naboerne har skillinget sammen til blomsterne. Johan er så vellidt.” Hun standser op. “Undskyld. Jeg har vist endnu ikke helt forstået, at han er død.”

“Det forstår jeg da så godt, jomfru Harboe.”

“Kald mig Arentine, jeg beder Dem. Jeg har altid tænkt på Dem som en del af familien. Vi var jo ellers kun os tre. Men Johan var den bedste bror, man kunne tænke sig. Han forsørgede ikke blot mor og mig, men også min far, dengang han var ... syg.”

“Åh, ja, sygdommen,” nikker Hanne, som om hun forstår.

Harboe har aldrig fortalt hende noget som helst om sin familie, men indforståetheden får Arentine til at åbne mere op. Hun har tydeligvis behov for at tale om sin bror.

“Johan brød sig ikke om, at naboerne vidste, at far drak, selvom det dårligt kunne skjules. Vi lod dem vide, at der var tale om en sygdom.” Det var der vel på sin vis også, tænker Hanne med billedet af sin egen far på nethinden.
“I de værste perioder var far ganske uarbejdsdygtig,” fortsætter Aren-tine. “Så lod Reumert min bror varetage hans opgaver.”

“Reumert?”

“Bestyreren af Johans arbejdsplads på Højbro Plads.”

Hanne gyser uvilkårligt. Hun har aldrig brudt sig om Højbro Plads. “Efter begravelsen antog Reumert min bror som sin nye assistent. På mange måder var han som en far for Johan. Far var jo ikke hans far.” Hanne smiler forvirret. Nu kan hun ikke følge med længere. “Undskyld, jeg vrøvler. Johans far døde, da min bror var en ganske ung dreng. 11813 giftede mor sig så med en enkemand - min far. Han adopterede Johan og gav ham sit efternavn - Harboe. De fik aldrig noget godt forhold til hinanden. For eksempel fortalte Johan aldrig far om den arv, han modtog fra sin egen far. Han var bange for, at staklen skulle drikke pengene op.”

“En arv? Så har Deres brors død altså ikke efterladt Dem og Deres mor helt ilden midler.”

“Jo, desværre. Der er intet tilbage. Johan må have brugt pengene gennem årene.” Arentine tørrer øjnene. “Men lad os nu ikke tale mere om alt det triste. De er jo langt mere interessant. Hvordan er det at arbejde på Det Kongelige Teater? Er det ikke en fascinerende verden?” Et nyt bekendtskab må gå begge veje. Derfor taler Hanne den næste times tid løs om teatret. Om de forskellige forestillinger. Om vanskelighederne ved at lære en ny rolle. Om skuespillerne og deres nykker.

“De kan ikke forestille Dem,” siger Arentine til sidst, “hvor besynderligt det føles at sidde her med Dem, jomfru Patges. På Johans opfordring så jeg Dem første gang som Trine Rar i Aprilsnarrene. Jeg har fulgt Dem lige siden. Jeg har længtes efter, at han skulle introducere os, men tænkte, at der jo var tid nok. Ingen kunne vide, at han skulle blive taget fra os i en alder af bare 29 år.”

Var Harboe kun 29? En hurtig udregning fortæller Hanne, at han i så fald har været 20 eller 21, da de mødtes. Hun har altid tænkt, at han var nær de 40. Måske var det ansvaret for moren og søsteren, der modnede ham tidligt.
“Undskyld,” afbryder Arentine sig selv, “her sidder vi, uden hverken vådt eller tørt. En kop kaffe kan jeg da byde på.”

Hanne bliver også først nu opmærksom på tiden.

“Jeg takker, Arentine, men jeg må gå. Jeg er pensionær hos min kollega Anna Wexschall i Laksegade, og hun bliver urolig, hvis jeg ikke er hjemme til aftensmad. Jeg håber, vi kan mødes igen. Jeg kondolerer endnu en gang.”

“Og jeg Dem. De har jo ikke bare mistet en elsket ven, men også en fremtidig ægtemand og forsørger.”

Hanne stivner. Var det sådan, Harboe omtalte hende for sin familie? Som en fremtidig hustru?

“Jeg skammer mig helt ved at...” Arentine går i stå med en hånd for munden. “Nej, det kan jeg ikke bede om.”

“Hvad, kære veninde?”

Den fortrolige tiltalemåde indgyder Arentine mod til at fortsætte. “Mor og jeg er tilsagt mandag på Politikammeret. Da skal vi modtage de ejendele, Johan havde på sig ved sin død.” Hun kaster et blik mod døren til sovekammeret og begynder at hviske. “Mor er meget påvirket. Jeg er ikke sikker på, hun er i stand til at gå med.”

“Sig ikke mere.” Hanne tager Arentines hånd. “Blot tidspunktet.” Da hun går tilbage gennem de snedækkede gader, føler hun sig som en bedrager. Når hun gerne følger med Arentine til politiet, er det, fordi hun har flere spørgsmål om Harboe, end selv en søster kan besvare. Kan hun være bekendt at udnytte sit nye venskab på den måde?

Hjemme i Laksegade sniger hun sig ind ad bagdøren. Fra stuen lyder der stemmer og latter. Hun går stille ind på sit værelse og synker ned på sengen. Hele affæren forekommer hende så trist, nærmest sølle.

“Åh, her sidder du.” Det er Anna Wexschall, der stikker hovedet ind. “Jeg syntes nok, jeg hørte dig. Dr. Møhi og skuespiller Rosenkilde er på visit. De spørger efter dig. Men du har måske ikke lyst at komme ind til os andre?”

Hanne retter på tøjet og ser sig i spejlet.

“Jeg kommer med det samme.”
Hun kan ikke holde den tanke ud, at nogen skal tro, hun skyer muntert selskab, bare fordi hun sørger over Harboe.
Hansen smiler for sig selv, idet han ser Hanne Patges komme ind i Wexschall-parrets stue. Da hun tidligere på aftenen forlod lejligheden med et lille, hvidt stykke pap i hånden, gik det op for ham, at han måtte have tabt det visitkort, Harboe engang gav ham, på stuegulvet under sit besøg.

“Ja, lille ven, jeg ved godt, hvor du har været,” mumler han.

I det samme kommer Oskar Laurids ind udefra og begynder at stampe sne af støvlerne i lejlighedens entré.

“Du fik ret, Hansen,” siger han med røde kinder i det runde ansigt. “Hanne Påtges løb direkte ud til Brogade 18 og bankede på.”

“Det anede mig. Blev hun lukket ind?”

“Også i den grad. Hun var der i over en time.”

Han lægger vægterfrakken over en stol, bøjer sig frem og følger Hansens blik ud gennem vinduet. Fra Laurids-familiens hjem på første sal er der en glimrende udsigt til Wexschall-parrets stuelejlighed på den anden side af gaden, hvor Hanne Påtges som altid underholder en hel flok af gæster.

“Hun har lige fået besked om, at hendes forlovede er blevet myrdet,” siger Oskar og ryster forarget på hovedet. “Hun må jo være kold som is.”

“Måske vil hun bare ikke have, de andre skal tro, at hun sørger,” brummer Hansen eftertænksomt.
“Hvorfor må de ikke tro det?”

Han famler efter svaret, det ligger ham lige på tungen, men han kan ikke formulere det.

“Vil De spise med?” lyder en stemme bag dem.

“Det kan De tro, madam Laurids.” Hansen vender sig med et stort smil. “Jeg må snart ud på min vægterrunde, og intet giver mere styrke til at modstå nattekulden end Deres gode mad.”

Den buttede, rødmossede kvinde fniser koket og tør knap nok se gæsten i øjnene. Også Oskars gamle far, en nedslidt arbejdsmand, der tilbringer de fleste dage i sin slidte lænestol, beundrer sønnens kollega. Hansen føler sig godt tilpas med arrangementet, for selvom Lau-rids-familien er en flok indskrænkede tosser, er de venlige og gæstfri, og maden er gratis.

“Fik du solgt billetterne?” spørger Oskar.

“Tjah, direktionen havde skiftet Aprilsnarrene ud med en gammel traver af Kurlander i sidste øjeblik. Heldigvis kender folk her i byen jo ikke skidt fra snot, så det lykkedes da at komme af med dem efter at have stået foran teaterporten i en halv times tid.”

Det Kongelige Teater er Københavns eneste faste forlystelse, så publikum er nødt til at affinde sig med programændringer. Hansen ser en sidste gang ud ad vinduet. Nu er det dog ikke længere det wexschallske hjems oplyste ruder, han spejder efter, men de svage lyskredse under gadelamperne.

“Det er Heiberg,” siger Oskar. “Han fulgte efter Hanne Påtges ud til Brogade og snusede rundt under vinduerne, mens hun var inde hos Harboes søster.”

“Så han dig?”

“Javist, men hvem bemærker en vægter i mørkningen?”

Er det muligt, at det var Heiberg, der skød sin rival? Det ville være en streg i regningen. Hanne Patges var det i hvert fald ikke med det alibi, og det er han glad for. Nej, den skyldige er uden tvivl den, han fra starten har regnet med, og det fylder ham med glæde at forestille sig den lumske satan på skafottet.
Han glæder sig også til at se de indbildske fjolser i politikorpset, når han udleverer den skyldige til retsforfølgelse. Han kan se takke-ceremonien i Domhusets højloftede forhal for sig: Politimester Kjær-ulff vil overrække ham en medalje for veludført arbejde og en rød politiuniform, som han vil blive bedt om at bære, når han overføres fra vægterkorpset. Foran de forsamlede kolleger vil han blive fremhævet som et eksempel til efterfølgelse, og måske vil Kjærulff endda lade et par ord falde om hans militære udmærkelser. “Det er den slags mænd, vi har brug for,” vil politimesteren belære de forsamlede betjente, “ikke magtliderlige tåber, der nyder at slå løs på sagesløse borgere,” og Hansen vil sige, at der næppe er grund til at skælde ud på alle for enkeltindividers fejl, og han vil se sigende på de to tåber fra i morges, og de vil ikke kunne møde hans blik.

“Så er der serveret,” råber madam Laurids.

“Vi kommer.”

Sammen går de ind i spisestuen, hvor Oskars små søskende allerede sidder ved middagsbordet og ser op på Hansen med blikkene fulde af skrækblandet fascination.

Tre år tidligere

Den 8. februar 1826

Granvoksne mænd og stovte matroner læner sig frem og kaster sig tilbage, tørrer tårer fra øjenkrogene, holder sig for brystet, hikster og hoster og tier anstrengt for at høre næste replik. Heiberg sidder midt blandt dem og ser sig forundret omkring. Aftenens forestilling er en blanding af operauddrag, små balletter og korte skuespil, og gennem hele dens første halvdel sad folk tavse med korslagte arme, men straks tæppet gik op efter pausen, og skuespiller Rosenkilde kom på scenen i drengetøj med stumpede bukser og stram, stribet trøje over maven, begyndte alle at fnise.

“Skønne sol for alle sole! Lille Trine! Søde Glut!” begyndte Rosenkilde på vers, idet han henvendte sig til en yndig ung pige på en bænk under et kulissetræ: “Du er kommen snart fra skole, i fru Planes institut.”

Rosenkilde er kendt som en stor komisk mester, så den indledende latter skyldtes sikkert mest forventning. Folk regnede med, at det her, det ville blive sjovt, og de blev ikke skuffede. Det var dog den unge piges troskyldige svar på fladt amagerkansk, der udløste de første latterbrøl.

“Hun har gigt i hals og hoved, derfor fik vi lov i dag.”

Heiberg genkendte teksten som et dialogdigt af Poul Martin Møller, og den inspirerede idé at benytte det som scenesketch fik ham til at smile, mens Rosenkilde - eller Hans, som var rollekarakterens navn
- tog en bog frem for at læse den med sin udkårne. Bogen handlede, fortalte Hans stolt, om et ungt par, som skiltes ad ved list, men efter mange bitre smerter giftede sig til sidst.

“O, unævnelige glæde!” svarede Trine. “Søde Hansemand, betænk, hvor vi skal tilsammen græde, sæt dig her på denne bænk.”

Af lutter iver var Hans nær ved at skubbe hende ned, og så måtte de to vente, til publikum havde grint af, før de på skift kunne tale videre om deres fælles fremtid, hvor de skulle giftes i kirke, ride i åben vogn og gå til bal. Trine ville gerne bære sjal og danse med tapre officerer, men den vision brød Hans sig ikke om, og han begyndte i stedet at beklage sig over, at hun ikke hilste på ham forleden, da han mødte hende på gaden.

“Ej engang det mindste nik!” sukker han såret.

“Men jeg måtte mig jo skamme,” svarer hun med dydig alvor. “Som et ærkesvin du gik.”

Det er her, latteren for alvor eksploderer, og selvom Heiberg forsøger at opretholde værdigheden, må han også overgive sig til det rappe replikskifte, den mundrette fremførelse, men især den unge piges rørende oprigtighed, som også vækker resten af salens begejstring, indtil parret efter ti minutters heftigt skænderi skilles i vrede, og Hans står tilbage og sværger, stadig på vers, at det for hans vedkommende skal være slut med piger, og at han hellere vil studere end spilde tid på uregerlige fruentimmere.

Da tæppet går ned, bliver der klappet og trampet i gulvet. Folk hænger i tre lag fra logerne, helt op under loftets forgyldte stuk, og Heiberg mærker et frisk pust i den gamle teatersal, hvor man er vant til at lide sig gennem teksttunge, tyske helaffensforestillinger og evindelige genopførelser af Oehlenschlågers tragedier. Københavnerne hungrer efter morskab, nu hvor landets økonomi endelig er ved at komme på fode, og det er en tendens i tiden, som det er værd at huske på.

Da han efter tæppefald går op ad trappen til scenen, er teatrets lille verden trang, hektisk og tætpakket bag fortæppets to halvdele. Scenefolk med kulisser smyger sig ind og ud mellem glade skuespillere, dan-
sere og sangere med sminkerester i ansigterne, og alle hilser hinanden godnat, stemningen er lettet, som den altid er efter en vellykket forestilling. Mange haster bare forbi, men en del genkender ham og hilser, og han mærker et varmt sug i mellemgulvet over at være accepteret i den verden, han så længe har stræbt efter at blive en del af, og han får øje på Rosenkilde og spørger, hvor den unge kvinde, der spillede Trine, mon er henne.

“Unge kvinde er vel så meget sagt,” svarer skuespilleren og peger. “Men der står hun jo.”

Hun er spinkel og mørkhåret, kun omkring halvanden meter høj og ikke en dag over 13. Det er det sidste, der for alvor kommer bag på ham, for hun virkede ældre på scenen. Han kommer uvilkårligt til at tænke på Léontine Fay, der som tiårig begejstrede Paris, og ham med, og blev rendt på dørene af voksne beundrere på både 30 og 40 år, som dog aldrig nåede langt med hende, for den unge skuespillerindes mor vogtede hendes dyd som en bjørn. Denne pige er alene, og da han bukker for hende, ser hun op med store, mørkeblå øjne i det ovale ansigt, som om hun undrer sig over, at nogen gider henvende sig til hende, hvad han finder aldeles bedårende.

“Tillykke med den storartede debut,” siger han og griber begge hendes små hænder. “Synes De nu, at De fik bifald nok?”

“Jo tak,” svarer hun mut. “Mere end nok.”

“Ja, jeg skal sige Dem, det er utroligt, hvor meget man kan tåle.” Hun ser ikke ud til at forstå spøgen, den hørte måske heller ikke til hans bedste. “De lagde slet ikke mærke til publikum?”

“Jo. De grinede”

Stemmen knækker over, hun stirrer grædefærdig ned i gulvet. Hei-berg forstår, at hun må have troet, at hun spillede en rolle i et seriøst drama, og at hun nu skammer sig over at være blevet leet ud. Mens han prøver at finde på noget at sige, snor hun sig rundt om de glade kolleger, piler hen over bagscenen og ned ad trappen til døren mod gaden.

“Venter De ikke på teatervognen?”
Lyden af hans stemme får hende til at standse op og vende sig ti skridt ude på Kongens Nytorv.

“Teatervognen er kun for skuespillerinder med fast gage,” svarer hun og ser på den lukkede karosse med hest og kusk, der venter på at fragte de kvindelige medlemmer af ensemblet sikkert hjem. “Jeg bor alligevel nærved. I Pilestræde.”

Længere ude på pladsen aner han en mand, der er på vej hen mod Hanne, men skifter retning, da han ser, at hun ikke er alene. Heiberg fanger et kort glimt af et blegt, oppustet ansigt, en veg hage og et par smalle øjne med et forurettet udtryk, før den fremmede forsvinder og efterlader ham med en ubehagelig tanke. Hvad kan der ikke ske med sådan en ung, uskyldig pige, nærmest et barn, der begiver sig alene gennem byen ved nattetide, eller i hvert fald sent om aftenen? Det går virkelig ikke, det kan han ikke lade passere.

“Tillad mig at følge Dem på vej.” Han byder hende sin arm, men kommer så i tanker om, at han teknisk set selv er en fremmed. “Mit navn er Johan Ludvig Heiberg.”

“Det ved jeg. De er dramatiker.” Hun taler stødvist i korte sætninger, som om hun har svært ved at få ordene frem. “Jeg så Dem under prøverne. Til Kong Salomon og Jørgen Hattemager.”

“Min første succes, var De med i den?”

“Jeg stod i koret. Med de andre børn.”

“Der hører De ikke hjemme, De er et skuespiltalent i egen ret.” Udtalelsen, der snarere er en konstatering end et kompliment, gør hende ikke mindre sky og ufremkommelig, faktisk kan hun slet ikke møde hans blik.

“Jeg er danserinde ved balletten,” irettesætter hun ham. “Ikke skuespiller. Jeg holder meget af dansen. Jeg bekymrer mig for, om jeg må opgive den.”

Han tager udsagnet som udtryk for demonstrativ beskedenhed. Hvilken fremadstræbende scenekunstner vil ikke hellere være ved det populære skuespil end ved balletten, hvis damer ikke betragtes som meget bedre end skøger?
“Bekymring er en effektiv beskyttelse mod uheld,” smiler han. “Langt hovedparten af de ting, jeg går og bekymrer mig om, sker aldrig.”

Hans bonmots gør ellers altid lykke hos det smukke køn, men i dette tilfælde vejrer han ingen reaktion. Sammen passerer de Hotel du Nords facade i tavshed og drejer om hjørnet til Østergade. Da de når Svaneapoteket, skæver han gennem porten ned ad Peder Madsens Gang - et skummelt stræde, hvor tiggere og drukkenbolte frister en ussel tilværelse i fugtige rønner, værtshuse og ølstuer, som dagslyset aldrig når ned til. Sikket sted at bo.

“Der findes en ganske særlig stemning i København, som man ikke møder i Europas øvrige hovedstøder,” forsøger han sig. “Her bor rig og fattig få husnumre fra hinanden, mens man i London eller Paris lever adskilt i vidt forskellige bydele. Jeg kalder det Bydel-itis.”

Stadig ingenting, det er vældigt frustrerende, og han forsøger i stedet at tø hende op ved at spørge, om hun før har været udvalgt til replikroller.

“Sidste år spillede jeg barnet i Correggio,” svarer hun. “Dengang var der ingen, der grinede.”

Der er heller ikke meget at le ad i Adam Oehlenschlagers traurige tragedie.



Heiberg siger, at hun skal være glad for, at publikum lo. Hun har svært ved at tro på ham. I hendes familie ler man kun højt, når nogen falder ned ad en trappe. Hans arme vifter forklarende. Stemmen er ivrig. Smilet er åbent og forventningsfuldt. Men hun tænker kun på, hvordan hun skal slippe af med ham, før de når hjem til Pilestræde.

Nu runder de hjørnet. Fra en halvåben dør i et værtshus emmer dunsten af øl, brændevin og svedige kroppe. Tonerne fra en harmonika og et forstemt klaver når dem på et kor af hæse stemmer. Selvom den muntre stemning ikke har noget med hende at gøre, skammer hun sig
alligevel. Druk er lig med skam. Så meget ved hun. Allerede før de går gennem den frønnede port, der altid står åben på sine rustne hængsler, kan hun lugte kål. Foran døren i baghusets skæve bindingsværk bliver hun stående. Hun har ikke lyst til, at han skal møde hendes familie. “Bor De her?” spørger han.

Hun nikker uden at røre sig. Kan han ikke bare sige godaften og gå sin vej? Men nej, han skal absolut springe op ad trappestenens tre trin og banke på. Der lyder dæmpede råb derindefra. Noget vælter over ende. Tunge skridt nærmer sig. Da døren bliver revet op, ved hun, hvad der er i vente. Hun krummer de kolde tæer i de tynde sko.

“Endlich kommst du, Hanne!” Et enkelt tællelys tegner silhuetten af farens magre skikkelse i døren. “Wer ist der ScheiBkerl?”

Hun stivner og håber, at Heiberg ikke forstår tysk. Hvordan kan faren kalde sådan en fin herre for skiderik?

“Mein Name ist Johan Ludvig Heiberg, Dramatiker am Konig-lichen Theater, ehemaliger Lektor am Kieleruniversitåt.”

Faren måber. Lektor ved Kiels Universitet. Dramatiker ved teatret. Sådan én har han aldrig stået over for før. Bag ham dukker moren op i en sky af kåldunst. Hun har tørklæde om hovedet og forklæde uden på den slidte kjole. Håret hænger fedtet ned om halsen. Øjnene svømmer - ikke af druk, men af træthed. I modsætning til faren har hun været oppe og i gang siden daggry.

“Herr Lektor.” Hun smiler og blotter de dårlige tænder. “Må vi byde på noget? Vil De indenfor?”

Heiberg bukker stift og letter på hatten.

“Min agt var at følge Deres datter hjem, frue. Da nu den mission er fuldført, vil jeg trække mig tilbage. Det er blevet sent.”

“Sent?” brummer faren, “mein Arsch. Klokken er ikke ni.”

“Ikke alle har sovet bis Mittag,” hvæser moren. “Som en doven jøde.” “Hold kæft, kælling!”

De begynder at mundhugges højlydt og voldsomt, som de ellers kun gør bag lukkede døre. På et øjeblik har de glemt alt om deres datter og lektoren fra Kieleruniversitetet.
Hanne føler sig nøgen. Klædt af til skindet. Hun har altid forsøgt at holde sin fattige herkomst skjult for kollegerne. Nu er hun afsløret. “Måske er det bedst, jeg trækker mig?” hvisker Heiberg.

Hun nikker tavst, da han slipper hendes arm og bakker bort.

*

Hansen stikker hånden i lommen og sikrer sig, at han stadig har sedlen med de ti vægtervers, som han er forpligtet til at synge hver time natten igennem, så borgerne ved, at han ikke sover på vagten. Hvis de derhjemme kunne se ham nu, glatbarberet og velsoigneret, iklædt sin sorte uniform med de blanke knapper, med tællelygten i den ene hånd og stangen med morgenstjernens blankpudsede kugle i den anden, ville de måbe af misundelse. Ovenikøbet flytter han ind i sit nye logi hos den flinke madam Pohlmann om få dage. Hendes loftskammer er langt at foretrække for det fugtige kælderrum hos en marskandiser, der har været hans hjem i det års tid, der er gået, siden han kom til København.

Han har klaret sig igennem med løsarbejde for dragermester Høst ved Nikolaj Plads, som dagligt har sendt ham ud med trækkærren. Hver morgen har han bragt sukker fra Ostindisk Kompagnis store pakhus på havnen til konditorier og restauranter i byen. Det er en tung tjans, og han foretrækker så afgjort at være i byens tjeneste og have kongens monogram på brystet.

Vægterløjtnanten gjorde ellers sit bedste for at lægge en dæmper på hans forhåbninger.

“Det bliver en ansættelse på prøve,” sagde han bag sit skrivebord, “og kun fordi det er svært at skaffe bemanding omkring Peder Madsens Gang. Det er sin sag at holde orden der, men kan De klare det, kan De beholde reviret.”

Det var Hansens militærpapirer fra Andet Jyske Regiment i Ålborg, der gjorde hans foresatte betænkelig, men han er fast besluttet på ikke at skuffe. Samvittighedsfuldt og pligtopfyldende vil han gå sine runder
på klokkeslæt og ikke sjuske med lygtetændingen. Desværre er han denne første aften faret vild i de smalle gader, der alle ligner hinanden. Til sidst render han heldigvis ind i en kollega.

“Godaften,” siger han venligt. “Jeg skal til Peder Madsens Gang, men er vist kommet på afveje.”

“Peder Madsens Gang?” Den anden griner. “Så fik vægterløjtnanten endelig tørret den bet af på nogen.”

“Bet?” gentager Hansen. “Det er ikke nogen bet. Det er min vægterrunde.”

“Ja, og god fornøjelse med den. En værre kloak af hor og svinskhed skal man lede længe efter.”

Hansen lader sig ikke tirre af den gnavne kollega.

“Måske Han kan vise vej?”

“Han?” gentager den anden med et hånligt smil. “Er du udenbys?” Uden at tænke over det er Hansen faldet ind i den jyske skik med at tiltale andre i tredje person. Han har ellers øvet sig på at tale som ægte københavner, men der er så meget nyt for tiden.

“Det er den vej ned til Østergade,” vrisser kollegaen. “Så kan du vel for helvede finde tilbage på egen hånd. Klovn.”

Hansen standser op og vil spørge, hvad den slags sprog skal til for, men holder sig tilbage. Det er ikke værd at rage uklar med kollegerne på sin første aften. I det samme er han nær ved at blive løbet over ende af en velklædt herre, der kommer i halvløb ud af en baggård, hvorfra der lyder et højlydt skænderi på tysk. Hansen bukker, men den fremmede fortsætter uden at bemærke ham.

Hvad bilder sådan en starut sig ind? Ved han ikke, at vægterkorpset praktisk talt er det eneste, der står mellem hans trygge, behagelige tilværelse og kaos? Lidt taknemmelighed ville være på sin plads. Hansen træder nærmere og får øje på en mand i laset kappe, der forsøger at gemme sig bag den åbne port til baggården. Hvis det er et fattiglem, må han indbringe ham for øvrigheden. Pligten kalder.

“Er man flygtet fra fattiggården?” spørger han myndigt og trækker stodderen ud i gadelampens tranlys, men standser så forbløffet op.
Under kappen er den anden klædt i en figursyet skødefrakke af god kvalitet. Den blomstrede vest er af silke, og en guldkæde dingler hen over maven.

“Om forladelse! Jeg troede, Herren var tigger.”

Et bittert smil lyser kortvarigt op i et blegt ansigt med en veg hage. “Tigger kan De gerne kalde mig, det er ikke helt forkert.”

Hansen forstår ordene, men ikke meningen. Hvem ved også, hvad sådan en fin herres mening er?

“Herren gør nok klogt i at vende næsen hjem,” siger han med al den underdanige høflighed, han benytter over for standspersoner. “Det er sent, og dette er ikke noget pænt kvarter.”

“Jeg takker for omtanken.” Han stikker hånden i inderlommen og fremdrager et lille kort. “Jeg anbefaler mig.”

Hansen staver sig gennem kortets håndskrevne tekst. “Johan Geb-hard Harboe, kongelig klædeassistent” læser han halvhøjt. Han har aldrig før mødt nogen, der bar rundt på visitkort, bare for at overrække dem til andre. Hjemme i Himmerland giver man hånd, og så er det godt med det.

Da han ser op, er det begyndt at sne, og Johan Gebhard Harboe er forsvundet.



Heibergs skosåler slår kækt mod Knippelsbro, mens sneen daler omkring ham og lægger sig i dyner på skibene langs bolværket. Da han når midten, hopper han, så vippeklapperne giver sig mellem træportalernes udskårne figurer. Sådan gjorde han også som dreng. Dengang havde det ingen virkning, men det har det nu, for nu er han en voksen mand med pondus og betydning.

Han skrår over det øde Christianshavns Torv og fortsætter langs kanalens grødis ad Overgaden oven Vandet. På lang afstand ser han, at morens vinduer på anden sal i det sidste hus før voldens hvidpudrede skråning stadig er oplyst. Han springer op ad trappen og besværer sig
ikke med at banke på. Entréen er en lang gang med adskillige døre og en servante, hvor et tændt lys er sat frem under spejlet. Han standser op og konstaterer med tilfredshed, at han ser langt mere ungdommelig ud end sine 34 år. Ansigtet er markeret, næsen lang og spids, om mundens fine bue spiller et let ironisk smil, og øjnene er levende under de tunge låg. Det eneste, han er utilfreds med, er den vigende hårgrænse, men han trøster sig med, at det er et træk, han deler med Julius Cæsar, antikkens store forfører, der klarede sig ganske godt endda.

“Her er jeg, mor,” råber han.

“Schh, Ludvig,” lyder det fra stuen. “Georg er lagt i seng.”

Han lister ned ad gangen, for han vil ikke risikere at vække morens plejebarn, som sover i kammeret mod gården. Han finder hende i den tunge sofa under portrættet, som Jens Juel malede af hende, da hun var 17 år gammel og smuk som en nymfe. Det ovale ansigts silkehud, det drillende erotiske blik og hårets løsthængende lokker kontrasterer på sælsom vis den strikse 55-årige madamme, der sidder i olielampens skær med sytøj mellem hænderne og tørklæde om hovedet, og han overvejer, om det er en virkning, hun har efterstræbt.

“Jeg har siddet oppe og ventet,” siger hun bebrejdende.

“Beklager, det blev lidt sent, jeg fulgte en skuespillerinde hjem.” “Er du nu forelsket igen?”

“Overhovedet ikke.” Han ler ved tanken. “Hun er et rent barn.” “Ligesom Léontine Fay, som du var så betaget af i Paris?”

“Hvorfor nævner du hende?”

Det er et sært tilfælde, i betragtning af at han selv tænkte på den unge, franske skuespillerinde mindre end en time tidligere.

“Jeg har modtaget et brev fra din far,” svarer hun. “Han fortæller, at en bekendt så Fay optræde for nylig. Det fik mig til at tænke på, at du altid har været så hemmelighedsfuld omkring din rejse derned.”

Det var med fuldt overlæg, at han ikke fortalte om Paris, da han vendte hjem for fem år siden. Faren, som han var rejst ned for at besøge i hans eksil, var afkræftet af sygdom og dårligt syn, og deres samtaler, forbitret af års nag, var få og korte. Han kendte ikke andre i byen,
endsige i landet, kunne knap nok veksle et ord med de lokale, og konklusionen på hans odyssé var, at han hellere ville dø i København end leve i landflygtighed.

“Opholdet var en udelt fornøjelse,” siger han i et forsøg på at lukke ned for emnet, “og dermed mener jeg en fornøjelse, hverken far eller jeg delte.”

“Du og dine morsomheder!”

“Ja, vi går sammen som en kæp i et hjul.”

Han skænker sig et glas sherry fra karaflen og sætter sig i stolen foran vinduet. En tid bearbejder moren sit sytøj med heftige bevægelser, og da hun igen taler, har hun skiftet udtryk fra mild bebrejdelse til arrig trods. Hendes humør er lige så stabilt som det danske vejr.

“Der er kommet en regning fra slagteren.”

“Og den forventer du, at jeg skal betale?”

“Du spiser da med hver dag, Ludvig.”

“Ja, jeg har desværre dårligt råd til andet.”

“Folk i pengemangel skal ikke være dramatikere. Selv hvis du skriver en ny forestilling hver måned, kan teatrets honorar ikke betale for to husholdninger i hver sin ende af byen. Du burde flytte ind her.”

“Det kunne jeg let erklære mig enig i, men så ville vi begge to tage fejl. Ingen af os holder vist til at bo sammen igen, som vi gjorde i Kiel. Det er dumt at afprøve et vandhuls dybde med begge fødder, men endnu dummere at gøre det to gange.”

“Jeg synes ellers, vi havde det så dejligt.”

“Du havde det dejligt. Du tog dig kun af det huslige.”

Har hun glemt, hvor hårdt han måtte kæmpe mod fakultetet og de næsvise elever, der foragtede det danske sprog og dets oversete litteratur? Han ryster på hovedet og himler med øjnene. Det får hendes følelsesmæssige barometer til at svinge over i tårevædet sorg.

“Bebrejder du mig nu, at jeg tog hånd om dig i din udlændighed? Du føler måske, at det var min fejl, vi måtte rejse hjem? Jeg ved nok, at jeg stiftede gæld, så vi måtte flygte fra vores kreditorer, men ...”
“Jeg belærte dig allerede dengang om, at man kun skal låne penge af en pessimist, han forventer ikke at få dem tilbage.”

“Åhr, kan du da aldrig være alvorlig, Ludvig?”

“Men det er alvor, mor. Vi er begge født uden økonomisk sans, men det er jeg uden skyld i. Jeg siger ikke, at det er din fejl, kun at jeg bebrejder dig. Hvad vil du ellers have, jeg skal gøre?”

“Manuelt arbejde har aldrig skadet nogen.”

“Måske, men hvorfor løbe risikoen?”

“Du underviste da i Kiel.”

“Ja, og jeg fandt ud af, at et arbejde som underviser kun er for folk, der ikke evner at lære noget.” Han stiller glasset hårdt på bordpladen, som for at sætte et punktum. “Jeg skal være den første til at beklage, at jeg ikke kan leve af dramatikken, men den er det eneste, jeg er god til. Og hvis du kun har ubehageligheder at meddele mig, så lad os hellere afbryde nu.”

“Nej, Ludvig dog!” Hun smider sytøjet, farer op og slår armene om ham. “Du er jo lige kommet. Undskyld, at jeg plagede dig, det var ikke min mening. Jeg sidder jo bare her og glor dagen lang, ensom og alene. Det bliver man sær og stridbar af. Om forladelse. Ja, sådan, tag nu plads igen, så skal jeg skænke dig et glas mere.”

De sidder i tavshed, hun med sit sytøj og han med sin sherry, mens den tunge stemning letter.

“Var det en god forestilling?” spørger hun endelig.

“Udmasrket,” mumler han og retter sig selv. “Noget blandet, faktisk. Det bedste indslag var i begyndelsen af anden akt.”

Han fortæller om den komiske scene med Rosenkilde og den unge skuespillerinde.

“Jeg fulgte hende hjem, men glemte helt at erfare hendes navn. Jeg måtte forbi teatret igen og nærstudere plakaten. Tænk dig, da jeg roste hende, våndede hun sig over, at publikum havde grinet. Hun forstod ikke, at det var en komedie, hun havde opført, og dog var hun så ren i mælet og kæk i fremstillingen, at salen betingelsesløst overgav sig.” “Ikke mere betingelsesløst end dig, kan jeg høre.”
“Sludder, mor, hun er som sagt et barn, så beskeden og tilbageholdende, at man næppe forstår det, når man betænker ... det andet.” Han overvejer at tie, men kan ikke lade være med at fortælle, hvad der skete, måske kan det more hende. “Vi endte i en skummel baggård til Pilestræde, hvor hun bor med sin familie. Faren var en uforskammet karl, beruset og højtråbende, og ovenikøbet tysk. Han og moren var begge klædt i laser, hele familien lever vist i yderste fattigdom, og spørgsmålet meldte sig: Hvordan kan en smuk blomst, der er vokset op i sådan en mødding, føre sig så elegant frem på scenen og være så uvidende og naiv i livet? Hun er jo en omvandrende modsætning.” “Hvad hedder hun så, denne omvandrende modsætning?” “Johanne,” svarer han. “Johanne Luise Påtges.”

“Du kan jo tilbyde hende en lille rolle i dit nye stykke.”

“Ja, det kan jeg vel.”

Søndag

Den 22. marts 1829

Dengang Hanne endnu boede hjemme, stod hendes far hver søndag foran spejlet fra morgenstunden, børstede hår og gjorde sig net, før han gik ned til den katolske kirke i sit bedste tøj. Som regel var han ædru, og Hanne fulgte ham på vej, bare for at opleve ham være omgængelig og rar. Moren faldt på knæ i stuen, og med et højlydt “Lieber Gott im Himmel” opsendte hun lange bønner, som hun tvang sine døtre til at deltage i.

Nu ved Hanne, at det hele var hykleri og forstillelse. Spil for galleriet. Så foretrækker hun sit værtspars måde at holde hviledagen i hævd på, for Wexschalls er ikke nøjeregnende med kirkegangen. De bliver som regel liggende i sengen til midt på dagen og pusler med deres lille datter, Thora.

I dag er alle i huset dog nødt til at stå op. Adam Oehlenschlager kommer på besøg for at give prøver på sin poesi. Mange kalder ham Den Danske Digterkonge, og en mængde af husets venner er inviteret.

“Kommer Heiberg?” spørger madam Wexschall, mens hun anretter købekagerne på et fad.

“Heiberg?” gentager Hanne overrasket. “Hvordan skulle jeg vide det?”

“Jeg indbød ham for to uger siden. Jeg tænkte, at han måske havde sagt noget til dig. I to er jo pot og pande. Det siger Nielsen.”

Igen Nielsen og hans sladrelyst. Er det sådan, kollegerne ser hende
og Heiberg? Som et par? Hun rødmer ved tanken, mens hun sætter tallerkener og kopper på det lange bord i spisestuen. Da gæsterne en time senere begynder at ankomme, kan hun ikke se dem i øjnene.

Oehlenschlåger er næsten en time forsinket. Da han endelig dukker op, sveder og ryster han af nervøsitet. Hænderne dirrer, de runde kinder glinser, og dobbelthagen bævrer på den stive skjorteflip. Han hilser og sætter sig til rette med en bog i skødet. I næsten en time læser han op af sine værker, og da han er færdig, samles selskabet om kaffebordet.

“Jeg har set Dem på scenen, jomfru Påtgessiger Oehlenschlåger efter at have sikret sig det største stykke kage. “De gjorde indtryk som barnet i min tragedie Correggio."

Det er næsten fire år siden, hun havde den lille rolle. Klædt som dreng skulle hun kravle op på dr. Ryges skød og sige: “Jeg sætter mig på dit knaj, og så rider vi til Parma.”

“Hvad fanden,” udbrød Ryge ved den første prøve. “Kan du ikke sige 'knæ’, tøs? Du siger jo ‘gnæ’!”

Hun øvede sig i flere dage og måtte til sin fortvivlelse erkende, at hun hver gang sagde “gnæ”. Til sidst fandt hun på at udtale k’et først, og derefter resten, så lød det nogenlunde rigtigt. Ved generalprøven ventede hun med en klump i halsen, sagde sin replik og brød i gråd.

“Så, barn, det gik jo,” sagde Ryge og klappede hende hårdt på hovedet.

Det føltes mere som en ydmygelse end en trøst. Det samme er tilfældet med Oehlenschlågers ros.

“Hanne har spillet meget andet siden,” siger Anna Wexschall. “Mange mener, at hun er et geni.”

“Geniet,” udbryder digterkongen som på stikord, “er født til storhed. Med min kære ven Heinrich Steffens ord, er geniet ‘Det Eviges åbenbaring i det endelige’ - altså en person, der rækker ud over sin tid. Pr. definition, derfor, kan en skuespiller - eller skuespillerinde - ikke besidde geni, idet vedkommendes kunst er flygtig og øjeblikkelig, ikke blivende som det skrevne ord.”

Hanne må desværre give ham ret. Hun spiller, som blomsten folder
sine kronblade ud, eller som fuglen synger. Uden at tænke over det. Uden at reflektere. Uden at ane, hvad hun foretager sig. Dansen føler hun sig sikker på, men i skuespillet er hun en tumling, der konstant er ved at falde.

“Det gudgivne genis udtrykte billede er Aladdin,” fortsætter Oeh-lenschlåger. “Lykken dumper bogstaveligt talt ned i hans turban, mens troldmanden Noureddin, der har opnået sin position ved hårdt arbejde, ikke magter at favne livets gaver, hvor meget han end forsøger. De to repræsenterer hver sin erkendelsestilgang - Aladdin intuitionen og Noureddin fornuften. De er dog ikke, som man skulle tro, modsætninger, men derimod som forsiden og bagsiden af en medalje, og først når ...”

Bred og godmodig har Frederik Wexschall fulgt Oehlenschlagers enetale med et skælmsk smil fra sin yndlingslænestol med Murat ved sine fødder. Pludselig springer hunden på benene og begynder at gø. Wexschall skænder på den og undskylder.

“Bevares.” Oehlenschlåger spidser irriteret munden. “Som jeg ville sige, er det først, når fornuft og intuition forenes gennem erfaring, at den søgende når sandheden. Dette kommer til udtryk ved, at Aladdin ikke vinder riget og kærligheden, før han har lært at tøjle sin ungdoms skødesløshed - en tilgang til filosofien, jeg ofte har diskuteret med min kære svigerbror, Hans Christian Ørsted, som har haft den ære at møde selveste Friedrich Schelling, den tyske filosof...”

Hunden farer igen op og giver hals. Denne gang varer det længe, før den falder til ro, også selvom hr. Wexschall trækker den hårdt i halsbåndet. Hanne undrer sig. Murat er ellers velopdragen og lystrer normalt betingelsesløst.

“Jeg er redd, køteren har hørt en rotte,” siger Frederik Wexschall, der er søn af en norsk jagtmester og aldrig har aflagt sit hjemlands sprogtone - som han altid siger, forstår de fleste ham udmærket, og resten bekymrer ham ikke. “Da vinder instinktene over opdragelsen, hvilket jo blot understreker Deres tese om natur kontra kultur, hr. Oehlenschlåger.”
“Det var nu ikke ganske min pointe.”

Murat lader sig ikke længere berolige, og Oehlenschlager bekendtgør efter nogen tid, at han ønsker at trække sig tilbage. Trods gæsternes bønner om at blive må værtsparret bøje sig, og Hanne følger efter dem ud i entréen med gæsten.

“Det var meget ufint gjort, Frederik,” siger madam Wexschall, da Oehlenschlager er gået. “Jeg så godt de tegn, du gav Murat. Det kræ adlyder jo dit mindste vink.”

“Ahr, jeg ville se, om man kunne få digterkongen til at slutte hælde vand ut av ørerne. Det er så satans kjedelig. Tror du, han lagde mærke til noe?”

“Nej, han har hovedet alt for langt oppe i sin egen store røv.”

Hanne undrer sig. Hr. Wexschall er ikke bleg for at bande, men hun har aldrig før hørt sin kunstsøster anvende sådan et frisprog.

“Der er ingen grund til at risikere noget,” fortsætter hun. “Husk på, at det netop var i Oehlenschlagers stykker, jeg havde mine første succeser.”

“Ingen gider se det gamle dritt længere.”

“Aladdin går aldrig af mode, Frederik. Men du har ret, publikum vil hellere have Heiberg nu. Det er ham, jeg skal holde mig til.”

I det samme opdager hun, at Hanne står bag dem. Efter et øjebliks tøven smiler hun så hjerteligt varmt, at Hanne uvilkårligt smiler igen.
Heiberg vågner ud på eftermiddagen fra en drøm, hvori han klatrede op ad en stejl, mudret bakke mod en stor flok mennesker. Blandt dem var moren, teaterdirektør Collin, dr. Ryge og en håndfuld andre skuespillere, og først da han nåede op til dem, faldt det ham ind, at han var nøgen. De, der ønsker sig, at drømme skal gå i opfyldelse, glemmer vist, at mareridt også er drømme.

Hans hoved værker, munden er tør, han vrænger ad møblernes konturer i stuens halvmørke. På sofaens brede armlæn er karaflen væltet. Dens indhold af cognac er trængt ned i det mørke træ, og først da han til sin ærgrelse har konstateret, at skaden er uoprettelig, bliver han bevidst om den irriterende banken fra entréen, der har vækket ham.

Han kommer modvilligt på benene med billedet af Hanne Patges på nethinden. Aftenen før løb hun afsted gennem byen, som for at nå hen til en elsker. Han blev næsten svimmel af jalousi, men da hun passerede Knippelsbro til Christianshavn, åndede han lettet op og regnede med, at det var hans mor, hun var på vej til. I stedet gik hun ind i en opgang i Brogade, hvor hun opholdt sig længe. Efter hun var vendt tilbage til stuelejligheden i Laksegade, gik han hjem til sin egen lejlighed i Store Kongensgade, hvor karaflen med den gyldne væske lokkede. For en gangs skyld mistede han selvbeherskelsen og tog for sig, som han indimellem gjorde i Paris, når det hele blev for ensomt.
Han lover sig selv, at han næste gang vil købe snaps eller vin. Intet er værre end tømmermænd efter cognac.

“Ludvig, er du derinde?”

Det er moren. Han går ud og lukker hende ind, før hun vækker hele huset.

“Har du ikke tændt lys?” spørger hun og går lige ind i en stol.

“Skinnebenet er et redskab til at finde møbler i mørke rum,” siger han, mens hun ømmer sig.

“Meget morsomt. Jeg blev urolig, da du ikke kom til søndagsmiddag.”

“Jeg er begyndt på en cognac-diæt. Jeg har allerede tabt næsten et helt døgn.”

Hun aner sandheden bag spøgen. Anelser er også en slags erfaring.

“Har du ligget og sovet indtil nu, Ludvig?”

“Ja, jeg ved godt, at visse mennesker har svært ved at sove længe, men jeg kan gøre det med lukkede øjne.”

Hun går ind i stuen og tænder et lys. Korrekturen til Flyveposten ligger spredt på gulvet. Han burde for længst have sendt bladet til tryk, men orker det ikke, de 198 faste abonnenter må bare vente.

“Er det slemt for tiden?” spørger hun med et medfølende blik.

“Definér slemt. Jeg formoder, at det ville være værre at blive flået levende, omend mere kortvarigt.” Han synker ned i sofaen, kører en hånd rundt i ansigtet og samler slåbrokken om sig. “Jeg ved ikke, hvor meget længere jeg kan bære det, mor. At se hende på teatret hver dag, tale med hende, følge efter hende.”

Han standser sig selv, før han kommer til at afsløre sin snagen i Hanne Påtges’ privatliv. Det vil moren nok ikke bryde sig om at høre, de to er jo så nære veninder.

“Min stakkels dreng.” Hun sætter sig og retter på hans morgenhår. “Betyder hun virkelig så meget for dig?”

“Det var vel derfor, jeg bad hende gifte sig med mig.”

“Hun afslog dig. Det kan du jo ikke gøre noget ved.”

“Er du kommet for at hjælpe og støtte mig, eller for at rive mig i næsen med realiteter?” Han slår ud med hånden mod de mange papirer.
“Jeg får ikke skrevet en linje for tiden, uvirksomhed er noget ukristeligt skidt. Hvis det er sandt, at Gud holder øje med os, må man i det mindste forsøge at underholde.”

“Pjat med dig, Ludvig. Du har en stor karriere foran dig. Hanne er kun et bump på vejen.”

Han smiler taknemmeligt, det er netop den slags moralsk støtte, han har brug for, hvorfor kan hun ikke levere lidt mere af den?

“Jeg kunne lægge Danmark bag mig og rejse udenlands igen. Jeg har altid drømt om at have et verdenskort hængende med nåle i alle de steder, jeg har været. Først må jeg selvfølgelig rejse til de to øverste hjørner, så det ikke falder ned af væggen.”

Morens rynkede måneansigt blegner.

“Du vil rejse? Efterlade mig her i København?”

“Du er en voksen kvinde, du kan klare dig selv.”

“Så det er det, du har tænkt dig?” Hun springer op med panik i blikket. “Glemmer du, at jeg har ansvaret for et barn?”

“Det var din egen idé at tage Georg i huset, jeg rådede dig til at lade være.”

“Ja, det kunne lige passe, at jeg skulle have efterladt ham i fætter Buntzens varetægt, hvor han havde det så elendigt. Som om han ikke var mit eget...”

“Mor,” afbryder Heiberg, før hun får sagt for meget.

“Jeg mener bare, at ...”

“Ikke et ord mere!”

Det ærgrer ham, at hun har fået ham til at miste besindelsen. Ro og ligevægt skal for fremtiden være hans leveregel, alt med måde hans motto. Som de stoiske filosoffer vil han adskille følelser og ræson, udøve selvkontrol og undgå involvering. Han vil tage alle valg med fornuften, være upåvirket af modgang, præget af fasthed og koldblodighed, og fra tid til anden vil han drikke sig sanseløs og tude i ensomhed over, at Hanne Påtges ikke vil have ham. Det bliver et rigt liv.

“Jeg skal nok tie, Ludvig,” lover moren. “Men så må du også komme med ud til Christianshavn. Maden kan stadig reddes.”
Selskabet hos Wexschalls forløber på muntreste vis. Mændene drikker varm punch, mens damerne nøjes med rhinskvin i små, højstilkede glas. Hanne holder sig fra begge dele og konverserer smilende til højre og venstre. Da hendes sidemand rejser sig for at gå i gården, dumper skuespiller Nielsen ned på den ledige stol. Hun har mærket sig hans tilstedeværelse siden aftenens start, men gjort sit bedste for at ignorere ham.

“Det var et værre nummer, dr. Ryge lavede med Dem i går,” siger han.

“Jeg ved ikke, hvad De hentyder til, hr. Nielsen.”

Den atten år ældre kollegas høje pande er blank og fugtig. Hans korte næse glimter. Blikket er sløret, og den lyserøde tunge væder de fyldige læber.

“Sådan at sende Dem hjem, fordi Deres stakkels søster fik et anfald. Det skyldes alt sammen hans kone, ved De nok.” Han sætter sig bedre til rette. “Ryge gjorde skræddersalens kvindelige bestyrer gravid for syv år siden, og da tegnene begyndte at vise sig, forsøgte han at få hende fyret ved at beskylde hende for ‘overmåde næsvished og impertinence,’ som han skrev til Collin. Han havde vel håbet, at hun var for skamfuld til at gøre ophævelser, men hun lod sig ikke affærdige. Efter at have hørt hendes forklaring stillede Collin som betingelse for begges for-bliven ved teatret, at de giftede sig. De stod foran alteret tre måneder senere, men da var hun allerede i syvende måned. Hvad siger du så?
Nu lever de som hund og kat i hver sin ende af hans embedsbolig i Lille Strandstræde.”

Hanne plejer at le ad Nielsens historier. Nu, da hun ved, at han også render med sladder om hende, er det en anden sag. Han læner sig ind mod hende og lader diskret en hånd glide om bag hendes ryg.

“De har min dybeste medfølelse, Hanne.”

“I så fald kan det undre, at De ikke forsvarede mig.” Hun betragter hans kødfulde ansigt og bemærker for første gang den rynkede hud under de blide hundeøjne. “De kunne have tilbudt at følge min søster hjem i mit sted.”

“Så havde jeg jo udelukket mig selv fra at optræde.”

“Ja, og det havde været ridderligt af Dem.”

Hun vender sig mod manden ved sin anden side. Det er dr. Møhi, som i modsætning til Ryge stadig er læge. Den venlige herre med det grå hageskæg liver op i hendes opmærksomheds søgelys. Fuld af smil og beundring lytter hun til hans snak om en patient med en sjælden sygdom, som han prøver at hjælpe med en ny kur. Efter nogle minutter mærker hun til sin lettelse Nielsen rejse sig og søge andetsteds hen i stuen. I stedet kommer Anna Wexschall.

“Husker du, at jeg nævnte Christopher Hvid, som debuterer i Jægerbruden på tirsdag?” Kunstsøsteren vinker en ung mand nærmere, der er midt i tyverne. Hans ansigt er glat og som formet af marcipan. “Han længes sådan efter at gøre dit bekendtskab.”

“Velkommen, hr. Hvid,” hilser Hanne med sit mest overstrømmende smil. “Jeg har hørt meget godt om Dem.”

“Alt for venligt,” svarer han og bukker. “Det er en ære at møde Dem, jomfru Påtges.”

“Så kommer De til at føle Dem meget beæret i de kommende år.” “Hvad mener De?”

“Jo, på Det Kongelige Teater er forholdene så små, at man mødes hele tiden.”

Både Hvid og de omkringsiddende ler hjerteligt. Nielsen følger med fra den anden ende af stuen.
Hansen lytter til timeslaget fra Nikolaj Tårn, der ringer hen over hustagene.

“Ja, man skal vel til det,” mumler han og drikker en solid tår af snapseflasken, før han lægger nakken tilbage og råber med rusten stemme ud i den mørke aften: “Klokken er slagen otte, og alt er vel.”

Så begynder han at synge:

“Når mørket jorden blinder, og dagen runder af, den tid os da påminder om dødens mørke grav.

Lys for os, Jesu sød ved hvert et fjed, til gravens sted, og giv en salig død.”

Han holder af morgenstjernen og den respekt, det farlige våben aftvinger folk, og han sætter pris på den varme overfrakke, byen har bekostet, men vægterversene er han inderligt træt af. Det gælder åbenbart også andre.

“Gid vægterne ville moderere deres stemmer,” snøvler en stemme, “og ikke skryde som æsler.”

Hansen får øje på en forhutlet stodder, der trykker sig i en kælderskakt.
“En tigger, der citerer Holberg,” knurrer han. “Så har man hørt det med.”

“De kender Ludvig Holberg, hr. Vægter?”

“Jeg ved, at han har skrevet en halv snes af de mest populære teaterstykker her til lands, men kende ham gør jeg ikke. Manden døde for næsten 80 år siden. Til gengæld kender jeg en drukkenbolt, når jeg ser ham.”

“Drukkenbolt?” Stodderen ler højt. “Det er et værdigt cognomen. Et andet er Filosof. Et tredje kunne være Fattiglem, og jeg må nok tilstå, at de alle tre passer på undertegnede.”

Han taler flot, men stinker surt af muggent tøj. Hatten er slidt og ansigtet fuldt af skægstubbe, selvom han næppe er ældre end et par og tyve år. Måske er det en student, der er faldet fra, måske en tilrejsende fra provinsen, der har haft hårde tider i storbyen. Det er sådan set ligegyldigt. Hvis der er noget, Hansen afskyr, er det folk, der spiller finere, end de er.

“Jeg nøjes med drukkenbolt.” Han griber lømlen i kraven og trækker ham på benene. “Sådan nogle betaler byen mig nemlig for at sætte i brummen.”

“Ja, så må De endelig gøre Deres pligt, hr. Vægter.” Han smiler med en mund fuld af sunde, men snavsede tænder, da Hansen trækker af med ham. “Lad mig nu høre, hvorfra De kender til landets fornemste dramatiker. Selv embedsmænd går altså i Det Kongelige Teater? Hvordan får De tid til det? Skal De ikke rende omkring og skryde vers, som De netop gjorde?”

Hansen blusser af vrede over skiderikkens nedladende tone, men taler ham alligevel efter munden.

“Forestillingerne starter klokken seks og slutter som regel før ni. Om ikke andet kan jeg gå i en pause, synge aftenens første vægtervers, og snige mig ind igen gennem sidedøren.”

“Det er rigtigt, det er rigtigt.” Den anden ler begejstret som en lærer, der hører en elev i sin lektie. “De ved, hvad De taler om, hr. Vægter. Efter min mening er det fornemt, at de ydmyge klasser nyder scenekunsten. Den er også til for mindrevidende.”
Han er så leddeløst beruset, at Hansen burde bruge sin fløjte og tilkalde kvarterets øvrige vægtere, men han er ikke til sinds at indbringe skiderikken, bundet til en stige, som vægterreglementet ellers foreskriver. En nat i en celle med kost og logi på byens regning er formentlig netop, hvad han længes efter. Han får sig en overraskelse, når han opdager, hvad der vanker i stedet.

Ved Kultorvet trækker han arrestanten ind blandt ruinerne omkring Pustervig. De uregelmæssige, tagløse mures vinduesåbninger gaber mod den mørke himmel med buske og selvsået græs i revner og sprækker. “Igen denne slaphed,” mumler han indigneret.

Havde han været borgmester, ville han for længst have genopbygget de kvarterer, englændernes bombardement ødelagde for mere end 20 år siden. Lige nu er de ansvarlige myndigheders slendrian dog til hans fordel. Han skubber drukkenbolten op mod en halvt sammensunket mur og lader slagene falde tungt, hårdt og regelmæssigt.

“Den er for afskedigelsen i vanære fra regimentet,” mumler han for sig selv, idet han langer den første lige højre ud.

Stodderen gør intet forsøg på at forsvare sig.

“Den her er for oberstens udskamning foran kammeraterne.”

En lige venstre får fjolset til at vakle.

“Den er for min brors modtagelse, da jeg vendte hjem til gården.” Det provokerer ham, at skvattet er så slattent og viljeløst. Han lægger ekstra kraft i et afsluttende stød mod mellemgulvet.

“Den er for min forlovede Kirsten og hendes nye kæreste.”

Han trækker vejret i forpustede stød og betragter ærgerligt sit bevidstløse offer. Der er ikke meget ved det, når de gør så lidt modstand. Den slappe krop er overraskende let, da han løfter den. Formentlig har staklen sultet en rum tid. Det er, hvad der sker, når man ikke vil arbejde for at skaffe sig føden.

“Man er sgu selv skyld i, hvad der overgår én, når man gør sig sårbar i en verden, der ikke kender til nåde.”

Hansen ved det, han har lært det på den hårde måde. Han tager sig en ordentlig dram af snapseflasken, før han finder en kælderhvælving
under et sammenstyrtet gulv og smider den indbildske skid derned. Når han vågner i morgen, vil han have lært sin lektie. Hvis ikke, kan han få en omgang til.

Da han atter kommer ud under gadelamperne, hvis svage lyskredse ligger på ujævn række ned gennem Købmagergades lette tåge, hører han kvarterslaget fra Trinitatis Kirke bekendtgøre, at der er 15 minutter til aftenens andet vægterkald.

“Nu snerper det, Hansen.”

Han halvløber gennem mørket ad de mindst befærdede sidegader. Da han med fem minutter tilovers når sit revir i Peder Madsens Gang, sætter han farten ned og får øje på en flok mennesker, der står og glor ned på noget mellem de beskidte snedriver.

“Hun er død,” siger en af dem.

“Det er Jensine, skomager Bramsens datter,” siger en anden. “Hun forsvandt for tre år siden. Jeg kendte hende. En sød og artig pige.”

“Hvordan kan du være sikker?” spørger en tredje.

“Bramsen var min nabo. Han blev gal af sorg og begyndte at fare omkring i byen og synge skillingsviser på gadehjørnerne.”

“Passér gaden,” brøler Hansen og støder til dem med morgenstjernens skaft.

Kredsen åbner sig, og han får øje på det, der har samlet flokken. Det er en ganske ung pige, ikke mere end 13 år gammel. På overkroppen er hun iklædt en ren, hvid særk, mens de spinkle, blege ben er søbet ind i rendestenens stinkende masse. På hendes hals er der fingermærker, de let adskilte læber er blålige, og de halvt åbne øjne har blodudtrædninger.

“Hun er blevet kvalt,” siger han til de øvriges bekræftende brummen, som om sådan en flok halvhjerner ved noget om den slags.

Uden varsel får han åndenød og trykken for brystet. Kraftløs synker han på knæ ved det lille lig, hvis blege ansigt er underligt fredfyldt under det lyse hår. Han famler efter vægterfløjtens messingkæde og fører med rystende hænder mundstykket til læberne. Kvalmen kommer over ham som en tidevandsbølge, mens han begynder at puste.
Kollegernes løbende skridt nærmer sig, og idet de vrister fløjten fra ham, drejer han sig bort og kaster op i en stor, grødet plamage på brostenene.
Tre år tidligere

Den 13. marts 1826

Hanne banker på døren og retter på sit hår, der er blevet fugtigt i støvregnen udenfor. Hun når også at knibe sig i kinderne, så hun har en klædelig rødme i ansigtet, da Heiberg åbner. Han ser fra hende til Malle.

“Problemet med at komme til tiden er,” siger han smilende, “at der ikke er nogen til at værdsætte éns punktlighed, når man når frem.”

Hvad i alverden mener han med det?

“De er her da, hr. Heiberg.”

Han ser skuffet ud. Som om han havde regnet med en anden reaktion.

“Javist, det er jeg da.”

Det er ikke Hannes egen idé at besøge denne besynderlige mand, der siger så mærkelige ting. Siden deres første møde en måned tidligere har han næsten dagligt været forbi teatret. Altid har han en kvik bemærkning på læben. Altid smiler han venligt og hilser. Og det lader heldigvis ikke til, at han har sladret om hendes fattige kår til kollegerne. Dagen før vendte han så uopfordret tilbage til baghuset bag porten i Pilestræde. Han sagde, at han gerne ville invitere lille Hanne’ til en privat oplæsning af sit nye stykke. Moren insisterede på, at en visit hos en fremmed herre ikke kunne komme på tale, medmindre Hannes søster også var til stede. Derfor er Malle med. Det er vist første gang, Heiberg møder en anstandsdame, der er yngre end den, hvis dyd hun
skal vogte. Malle hilser og går forbi ham ind i stuen, som om det var hende, der var gæsten.

“Vil De ikke også komme ind, jomfru Påtges?”

Han slår kejtet ud med hånden og studerer hendes hår. Det går op for hende, at han ser efter det hårbånd af silke, han havde med som besøgsgave i går. I familien Patges’ rodede, beskidte stue havde moren set mistænksomt på det glimtende, rosafarvede bånd i den fine æske, som om det kunne inficere hendes kålstinkende hjem med en smule nydelighed.

“Det er vel ikke fra die Briidern Raphaels butik i Østergade?” spurgte hun.

“Er der da noget galt med den, madam Patges?”

“Ved De ikke, at Die Raphaels er jøder?”

Spørgsmålet bragte et øjeblik Heiberg ud af fatning. Han delte vist ikke morens dårlige mening om jødefolket.

“Jeg har købt båndet hos galanterihandler Jacobsen,” svarede han. Efter den oplysning accepterede moren gaven med et smil. Det var lidt pudsigt, for Jacobsen er også af jødisk afstamning, selvom han er døbt protestant. Hanne kunne se på Heiberg, at han morede sig over det.

“Jeg lod hårbåndet blive hjemme,” siger hun nu i hans lille entré. “Jeg ville ikke bære så intim en gave, før vi var bedre bekendte.”

Han nikker stumt og ser efter Malle, hvis lyse hår er sat op med en del af det rosa bånd. Hanne følger hans blik.

“Mor siger, at hvad jeg nyder godt af, skal min søster dele.”

“Ja, folk laver jo ofte regler for andre og undtagelser for sig selv.” Malle kredser om bordet i hjørnet af den sirlige stue, hvor der dufter rart af kaffe og bøger. Hun beundrer det blå stels guldkant og den fine sølvkande uden at bemærke, at der allerede sidder en gæst.

“Må jeg præsentere min gamle ven, Knud Lyne Rahbek,” siger Heiberg. “Professor ved Københavns Universitet, repertoiredirektør ved Det Kongelige Teater og medlem af dets bestyrelse.”

Rahbek er en bredvommet ældre herre med et venligt smil i det
fregnede ansigt og en manke af gråt, krøllet hår. Næsen er så lang og kroget, at den næsten rager ned over munden.

“Jeg betragter mig selv som en stor kunstven,” siger han. “Jeg har det privilegium at censurere alle nye stykker, så umoralsk eller kongefjendsk materiale ikke når nationalscenen.”

Malle hører ikke efter. Hun er kun interesseret i fadet med boller, der står midt på bordet. Uopfordret vælger hun den med det tykkeste lag smør. Et sug af skam trækker Hannes mellemgulv sammen til en hård klump. Man kan da heller ikke have hende med nogen steder!

Heiberg lader, som om han ikke bemærker det, og siger: “Jeg håber, De vil tage til takke med min kaffe. Jeg er desværre ikke den store kaffebrygger.”

“Min søster laver dejlig kaffe,” siger Malle med mad i munden.

“Er det sandt, jomfru Påtges? Vil De så ikke tage Dem af den sag? Det kunne være morsomt at drikke en kaffe, som De har lavet.”

Hanne lader nødigt Malle være alene i stuen med de to mænd. Man ved aldrig, hvad hun kan finde på at sige. Heiberg bemærker hendes ærgrelse og fortryder, men nu kan han dårligt trække forslaget tilbage. I stedet forsøger han at finde på noget, der kan løse den anspændte stemning op.

“Ja, normalt mener jeg ikke, at kvindens plads er i køkkenet. Det er jo der, knivene opbevares.”

Kan han ikke gøre det bedre? Han, en voksen mand? Hanne betragter hans barnligt usikre smil, mens pausen trækker ud. Til sidst går hun med et tavst suk i køkkenet.

“Er du så også ved teatret, min ven?” hører hun Rahbek spørge i stuen, mens hun med tunge bevægelser hælder vand fra spanden på gulvet ned i kedlen og anbringer den blandt ildstedets gløder.

“Ork ja,” svarer Malle derinde. “En pige, vi engang havde i huset, syntes, at mig og Hanne dansede så yndigt. En dag gik hun op til danselærer Dahlén ved balletskolen på Hofteatret og spurgte, om han ville tage os ind. Vi gik til prøve og dansede rundt om syv æg, uden at se ned og uden at røre dem, og dengang var jeg bare otte år, og Hanne var ni.”
“I kendte allerede den æggedans, skolen bruger som optagelsesprøve?” Rahbek lyder imponeret. “Hvor havde I to småpiger lært den?” “Da vi boede i Ålborg, modtog vi lektioner af en underofficer. Han hed Zangenberg og tjente lidt ekstra ved at lære byens børn at danse i vores sal.”

“Jeres mor havde en hel sal?” spørger Heiberg.

“Hun var nødt til at leje en stor lejlighed, så der var plads til soldaterne.”

“Soldaterne?”

“Ork ja, officererne ved Andet Jyske Regiment. Dem lavede mor mad til hver dag her i København, da mig og Hanne var helt små, men så blev regimentet flyttet til Ålborg, og mor og far blev enige om, at det var bedst, hvis hun fulgte med, sammen med os to, mens far blev her med vores fem søskende.”

“Jeres forældre er altså fra København?” Nu er det igen Rahbek, der spørger. “Påtges er dog ikke noget dansk familienavn.”

“Ork nej, far er fra Linz am Rhein, og mor er fra Frankfurt. Hun og hendes søster flygtede fra en hård stedmor, da de var endnu yngre end mig og Hanne, for deres rigtige mor døde, da de var helt små. De gik på bare fødder til Hamborg, hvor de kom i tjeneste i hver sit hus, og efter nogle år flyttede mors herskab til København, hvor hun mødte far, som var rejst hertil for at undgå at slås med prøjserhæren mod Napoleon. Så giftede de sig, og han købte en vinhandel, og det levede de godt af, indtil forretningen brændte ned den nat, englænderne kom. Og siden gik deres liv hen i fattigdom og trængsler, indtil mor flyttede med regimentet til Ålborg, og vi mødte Zangenberg, og vi lærte at danse.”

Begge herrer tier. De er nok overvældede af al den snak. Hanne kan mærke desperationen krybe op gennem kroppen. Hun vil gerne stoppe sin lillesøster, men hvordan? Hun kan ikke komme brasende ind i stuen uden den kaffe, værten har bedt hende om at lave.

“I vendte dog tilbage?” spørger Rahbek til sidst.

“Ork ja, for regimentet blev forlagt hertil igen efter fire år, og i mel-
lemtiden var far kommet til Ålborg med vores søskende. Men mor sagde, at vi ikke kunne blive i Jylland uden fast indtægt, og så fulgte vi med officererne.”

“Deres mor bespiser altså stadig Andet Jyske Regiment?”

“Nej, for nu er soldaterne i Sønderjylland, og vi er for fattige til at rejse med. Om sommeren har mor telt i Dyrehaven, hvor folk på skovtur kan købe mad og øl, og her om vinteren har hun enlige herrer i frokostabonnement. Men de betaler ikke nær så godt som officererne, så hvis ikke mig og Hanne var ved teatret, ville vi allesammen sulte.” “Familien lever altså af Deres løn?” spørger Heiberg.

“Ork ja, eller det vil sige, lige nu tjener jeg ikke noget, for med min sygdom kan man ikke forsvare at bruge mig ved forestillingerne.” Hanne bider tænderne sammen. Koger det vand ikke snart?

“Deres sygdom, jomfru Amalie?” spørger Rahbek.

“Ja, første gang jeg fik et anfald på Hofteatrets scene, hvor vi balletpiger øver, blev dr. Ryge tilkaldt, for selvom han er skuespiller, er han også læge. ‘Det er epilepsi’, sagde han, og det er der ingen kur mod, men Julius Cæsar led af det samme, så det er meget fornemt. Det fortalte han mig bagefter, da jeg sad på hans skød. Han kan godt lide, at jeg sætter mig hos ham og kysser lidt, og så klemmer han mit lår ...” “Kaffen er klar,” afbryder Hanne og sætter kanden på bordet med et smæld. Det sætter en stopper for snakken om den store skuespillers lyster og Malles villighed til at føje dem. Heiberg virker glad for afbrydelsen. Da der er skænket, samler han sit manuskript og rejser sig.

“Jeg drog inspiration til mit nye stykke af Deres optræden med Rosenkilde for en måned siden, jomfru Påtges. Hovedpersonen er en videreudvikling af den lille Trine, som De fremstillede så fint. Stykket hedder Aprilsnarrene og foregår på en pigeskole, drevet af enkefru Bittermandel. Hun fejrer fødselsdag den 1. april, men uheldigvis har to drenge besluttet at aflægge skolen et besøg. De udnytter travlheden med festforberedelserne til at snige sig ind, og ... ja, lad mig bare sige, at fru Bittermandels fødselsdag ikke går helt som planlagt.”

Han begynder at læse op, men nøjes ikke med at læse, han agerer
også i de forskellige roller. Hanne er helt forundret over, hvor godt han spiller. Han synger selv sangene, der er skrevet til kendte melodier, og en håndfuld af hans vittige bemærkninger er skrevet ind i replikkerne.

Hun forstår nu, at han afprøver dem på sine omgivelser, lodder virkningen og kun tager de bedste med i sine stykker. Hun er helt stolt over at have gennemskuet ham. Mens han læser videre, glemmer hun lidt efter lidt sig selv og sine bekymringer. Hun føler næsten, at hun svæver en fingerbredde over sofaen. Da Aprilsnarrene slutter med, at den vredladne enkefrue får en lærestreg og alle forviklinger bliver opklaret, klapper hun spontant.

“Åh, det er strålende, hr. Heiberg. Det er strålende!”

“Ja, jeg morede mig fint,” siger Malle. “Er der flere boller?”

“Det skal nok falde i publikums smag, selvom det hører til i den lette ende,” brummer Rahbek. “Jævne folk er jo til fals for den slags.” Vennens ros får Heiberg til at rødme. Hanne fornemmer, at det ikke er af glæde, og finder pludselig sin egen begejstring lidt usømmelig. “Jeg glæder mig til at spille Trine,” siger hun dæmpet.

“Jeg kan indstudere som dubleant,” tilbyder Malle.

I det samme slår uret over kaminen to slag. Hanne farer op.

“De må undskylde os. Der er prøve på Galeottis ballet Afguden på Ceylon.”

Heiberg ser gennem dråberne, der løber ned ad vinduet, de to piger forsvinde under Store Kongensgades travle skov af paraplyer. De er i selskab med en velklædt herre med et blegt ansigt. Han er gennemblødt og må have stået nede på gaden og ventet, mens de var på besøg. Hvem kan det være?

“Du mener det alvorligt?” spørger Rahbek bag ham.

“Mener hvad?” svarer han fraværende.

“At du vil sætte den tåbelige bagatel op på Det Kongelige Teater?”

“Hvorfor ikke?”
“Kæreste Ludvig.”

Heiberg har kendt Rahbek, siden han var otte år gammel, og det er hans erfaring, at når den gamle indleder en sætning på den måde, følger der altid en svidende kritik bagefter. Det viser sig at holde stik.

“Det er jo ren spekulation. Leflen for masserne. Det er ikke engang originalt. Jeg kan nævne en halv snes lignende lystspil.”

“At stjæle fra én kilde er plagiat, at stjæle fra mange er inspiration.” “Ja, snak du bare udenom. I min tid havde vi anderledes høje ambitioner. Jeg og mine samtidige følte en forpligtelse til at oplyse publikum. Men vi var også inspireret af Den Franske Revolution, mens din generation lider under armod og krigsnederlag. Det er vel derfor, jeres frembringelser ikke står mål med vores.”

Det er Rahbeks faste overbevisning, at alt står sløjere til nu end før århundredeskiftet, hvor han havde sin storhedstid, men Heiberg har hørt hans klager over tiderne så ofte, at han ikke lader sig ophidse.

“Nostalgi er aldrig, hvad den har været, gamle ven. Nye tider kræver nye kunstnere. Det moderne publikum vil hellere se en ung pige i en morsom lille sketch end overvære et helaftensdrama, der forklarer moral og etik gennem didaktiske dialoger. Sig mig engang, hvor mange af Deres egne stykker bliver egentlig stadig opført?”

“Ikke mange,” indrømmer Rahbek. “Men det understreger blot tidernes forfald, at ingen i dag påskønner mine værker.”

“Så er det heldigt, at Deres gæster i huset derhjemme er tvunget til at lytte, når De læser op.”

Så længe Heiberg kan huske, har Københavns skønånder sat hinanden stævne i Rahbeks og konens hjem, der ligger en god halv times gang vest for byens volde. Her reciterer husværten gladelig løs af egne værker for en yderst begrænset skare af venner og beundrere.

“Det, der er godt og fint, bliver ikke mindre fremragende af, at kun et snævert publikum forstår det,” forsvarer Rahbek sin litterære salon. “Men scenekunst gælder ikke udelukkende teksten. Den kunstner, der fremfører et dramatisk værk, har også stor betydning.”
“Ja, der må jeg give Dem ret.” Heiberg er lettet over, at de i det mindste på det punkt er enige. “Jomfru Patges er virkelig noget ganske særligt.”

“Amalie er noget for sig,” indrømmer den gamle, som om han med vilje misforstår spørgsmålet. “Sjældent har jeg mødt så ligefremt og ukunstlet et naturbarn. Men kæreste Ludvig, hvad ser du dog i storesøsteren? Du kan da ikke mene, at du har tiltænkt hende en hovedrolle?”

“Selvfølgelig, jeg betragter Hanne Påtges som vor tids største talent.” “På baggrund af én optræden? Har du da helt tabt hovedet?” Heiberg tager en dyb indånding, han vil ikke hidse sig op, sindsro og ligevægt er vejen frem.

“De har jo aldrig set hende optræde, Rahbek.”

“Nej, men jeg så hende holde sin begejstring over din oplæsning tilbage. Eln skuespillerinde, der ikke tør vise følelser, men sidder stille som en mus, er ingen nytte til.”

“Den, der fandt på vendingen ‘stille som en mus’, har nok aldrig trådt på én. I det mindste må De give mig ret i, at hun er køn.”

“Det magre skravl? Hun ligner en stige med kjole på.”

Heiberg mærker varmen stige op i kinderne og blodet dunke mod tindingerne, nu vil han ikke finde sig i mere.

“De er et fjols, Rahbek, og jeg nægter at skændes med Dem. De ender med at trække mig ned på Deres eget niveau og slå mig med Deres livslange erfaring.”

“Kalder du mig et fjols, Ludvig?”

“Det var bare en fornærmelse, jeg ville skam ikke støde Dem.”

Et øjeblik sidder Rahbek med åben mund og måber. Så kommer han på benene og griber sin hat og stok fra kommoden.

“Hvis det er dit sidste ord, må vort venskab slutte her. Men vær forvisset om, at jeg ikke vil censurere din vaudeville. Dertil er den for harmløs.”

Han marcherer ud i entréen og smækker døren efter sig. Heiberg sidder tilbage med smagen af fortrydelse i munden. Han inviterede
Rahbek i håb om at imponere ham, som en søn, der higer efter en streng fars respekt.

Han burde have vidst bedre.

Hansens arbejde som vægter har vist sig at være et surt og ensomt slid med stoddere og fulderikker som eneste selskab.

“En skuffelse, som alt andet i jordelivet,” mumler han gnavent.

Vægterkorpset er kun en anelse mindre foragtet end de stinkende natmænd, der tømmer byens lokummer og kører lortet ud på Amager. Ingen anerkender hans indsats, men han kan være vis på, at en eller anden nævenyttig kværulant nok skal klage, hvis han ikke synger sine vers på timeslaget. Nu er han ovenikøbet blevet udkommanderet til brandvagt i toppen af Nikolaj Tårn, der står tilbage efter en kirke, som brændte ned engang i slutningen af forrige århundrede. Havde han vidst, at dagen ville ende sådan, havde han ikke barberet sig i morges. I det mindste ville skægstubbene have hjulpet til at holde hans ansigt varmt. Han må regelmæssigt slå kuskeslag eller tage armbøjninger på trædækket, og ovenikøbet er hans nye kollega ulideligt snakkesalig.

“København er nu køn heroppefra,” siger idioten.

Hansen fnyser og skuler ud over tagene. Hvis der er noget, dette gigantiske sammenrend af skæve, slidte rønner ikke er, så er det sgu kønt.

“Lysglimt i Pustervig,” melder den anden. “Måske er det ildløs.”

Hans lokalkendskab udgør endnu et irritationsmoment. Som tilflytter kender Hansen selv kun til nød forskel på bydelene, og han ville ikke kunne identificere gaderne heroppefra, hvis hans liv afhang af det. Den unge tåbes ansigt er rundkindet og rødmosset under høstakken af gult hår, og Hansen overvejer, hvad et fald fra denne højde vil gøre ved dets livfulde glød. Det er fristende. Meget fristende.

“Mind mig om, hvad du hedder,” brummer han.

“Oskar,” svarer lømlen. “Oskar Laurids, født og opvokset i Laksegade. Lige dernede.”
Tillader den lille skid sig ovenikøbet at prale af sin herkomst? Han har med garanti fået jobbet gennem et eller andet belejligt bekendtskab. Hansen hader vennetjenester og nepotisme, især når de ikke fungerer til hans egen fordel. Oskar fornemmer modviljen og forsøger at glatte ud ved at dele en information, han sidder inde med.

“Der er lige forsvundet endnu en pige.”

Hansen klemmer øjnene sammen.

“Hvad vrøvler du om?”

“Min onkel siger, at en halv snes døtre af fattige familier er forsvundet sporløst her i byen gennem de seneste ti år. Den mest sandsynlige årsag er optagelse i et ... etablissement.”

“Et etablissement?”

“Et bordel.” Nu er den unge mands stemme en næppe hørlig hvisken. “Hvor de ender som skøger."

“Det skal sgu nok passe.”

Hansen har svært ved at holde latteren tilbage, når han tænker på madam Pohlmanns uanstændige bule, som han snart har boet oven på i en måned. Han har ikke været dernede, men han genkender lydene, der trænger op til hans loftskammer. Desværre kan han ikke gøre meget ved den utugt, der finder sted under fødderne på ham, for hvis han anmelder madammen, står han uden tag over hovedet. Heldigvis har han øjnet en anden mulighed for at slå hårdt ned på lignende perversiteter. Samme eftermiddag genkendte han en fint klædt herre med et blegt, oppustet ansigt og en veg hage, der stod i regnen og ventede uden for en opgang i Store Kongensgade.

“Johan Gebhard Harboe, jeg vidste, der var noget skummelt ved dig,” mumlede han for sig selv og standsede op.

Han behøvede ikke vente længe, før to tøser på 12-13 år kom ud af opgangen og sluttede sig til Harboe. Den ene var mørk, tynd og dyster, den anden buttet, munter og lyshåret, begge var kønne og tydeligvis søstre. Han fulgte efter det umage trekløver og endte i Pilestræde, hvor de forsvandt gennem en port til det baghus, som Harboe måtte have stået og holdt øje med den nat, han gav Hansen sit visitkort. Stodderen
er sikkert pigernes alfons, der afhentede dem fra et herrebesøg. Hansen nikker og skutter sig i kulden på toppen af Nikolaj Tårn. Han kender sine lus på gangen, og den sag skal undersøges nærmere.

“Hun var datter af skomager Bramsen, en enkemand fra Nørregade,” siger Oskar Laurids med sensationslyst i de runde øjne.

“Hvem?” spørger Hansen.

“Den lille pige, der forsvandt for nylig. Skomagerens kone er død, og nu er den stakkels enkemand også blevet berøvet sin datter. Man siger, at sorgen har gjort ham gal.”

Hansen sukker overbærende. Den slags historier er byen fuld af. Skulle man hænge sig i dem, kunne man græde, til man var runken som en rosin. Han er mere interesseret i at opklare et andet mysterium.

“Hvem er din onkel egentlig, Oskar?”

“Det er vægterløjtnanten.”

Hansens første indskydelse er igen at forbande nepotisme langt ned i det hedeste helvede, men så indser han, at den i dette tilfælde kan komme til nytte.

“Din onkel skulle vel ikke kunne skaffe en tjans som dagvægter?”

De vægtere, der om dagen går til hånde i Domhuset og arresten ved Nytorv, er væsentligt bedre stillet end natvægterne i gaderne.

“Jeg skal spørge ham.” Oskar ser op på Hansen med noget, der ligner beundring i de vandblå øjne. “Var det dig forleden?”

“Mig forleden hvad?”

“Der blev overfaldet i Peder Madsens Gang af tre bøller, og som egenhændigt bankede dem til plukfisk og afleverede dem i arresten?”

Lige siden han startede som vægter i det stinkende stræde, fornemmede Hansen, at hans strenge justits gjorde ham upopulær hos de lokale ballademagere. For nogle dage siden havde de så rottet sig sammen for at give ham en lærestreg. I stedet blev det dem, der fik en lektion. Man lægger sig ikke ustraffet ud med Jørn Hansen.

“Ja, det var mig,” brummer han.

“Min onkel sagde, at det var godt gjort, og at han gjorde ret i at
vælge dig til den post. Hos politiet er de begyndt at omtale dig som Jern-Hansen.”

Jem-Hansen, det er sgu ikke det værste, han er blevet kaldt. Og der er blevet lagt mærke til ham på højeste sted. Han fnyser en barsk latter ud gennem næsen. Måske er det alligevel ikke så slemt at være natvægter.
Mandag

Den 23. marts 1829

Hanne halvløber over Nytorv i den råkolde formiddag, snor sig ud og ind mellem ladvogne med kartofler, gulerødder og roer, mens oplandsbønder med røde næser tinger med byboerne i markedsmylderet. Midt blandt den aflange plads’ små huse breder Domhusets beigefarvede facade sig over næsten hele den ene langside med indskriften “Med Lov Skal Man Land Bygge” i guldbogstaver på gavlens gesims.

“De må undskylde, at jeg er forsinket,” siger hun til Arentine, der venter mellem de seks søjler, som hæver sig op over porticoens brede trappe.

“Det gør skam ingenting, jomfru Påtges.”

Arentine ser forfrossen ud. Hanne føler, at hun er nødt til at forklare sig.

“Der var trængsel i Skindergade. Det tog længere tid, end jeg troede.”

“Men sagde De ikke i lørdags, at De var pensionær hos Deres kollega Anna Wexschall i Laksegade? Så var det da nemmere at krydse Højbro Plads og gå ad Læderstræde.”'

Det har hun ret i. Hvorfor gjorde Hanne så ikke bare det? Lettere befippet forsøger hun at finde en forklaring.

“Jeg ... bryder mig ikke om Højbro Plads,” bliver det til.

“Der er da ellers så nydeligt med blomstermarkedet og alle de fine butikker.” Måske kan Arentine se, hvor ilde berørt Hanne bliver, i
hvert fald lader hun sagen falde. “Nå, nu er De her jo. Skal vi gå ind?”

De følges gennem en af de tre grønne porte ved trappens top. I Domhusets forhal runger lydene under stukloftets roset. Dagslyset falder fra et højtsiddende buevindue ned på gulvets marmorfliser, hvor kontorister og vægtere haster i en diskret strøm ad lange gange og gennem høje, udskårne dobbeltdøre. Bag en disk af poleret egetræ står en receptionist i jakke og grå vest.

“Jeg er jomfru Harboe,” siger Arentine til ham. “Jeg er blevet tilsagt for at få overdraget min brors ejendele.”

De bliver bedt om at vente på en bænk. Efter nogen tid kommer en fortravlet funktionær med blanke knæ i de sorte benklæder hen til dem. Han tørrer fingrene af i den røde uniformsjakke, der kun nødtørftigt dækker hans topmave, og rækker hånden frem.

“Arentine Harboe? Politifuldmægtig Svendsen. Jeg sidder med Deres brors sag. Følg mig.”

“Hvis min veninde må gå med?”

Politifuldmægtigen betragter Hanne med et modvilligt blik. Pludselig spærrer han øjnene op.

“Jomfru Påtges! Hvilken ære.”

Hun studerer det kvabsede ansigt med det forpjuskede overskæg under issens hentehår. Hun forsøger forgæves at huske, hvor hun har set det før.

“Kender De mig?”

“Vist kender jeg Dem. Trine Rar i Aprilsnarrene. Amalie i De Uadskillelige. Julie i Romeo og Julie. Glansroller, jomfru Påtges, glansroller!”

Hanne er lidt utilpas ved at møde sine beundrere uden for teatret. De identificerer hende altid med rollerne, og det giver hende en følelse af, at hun forsvinder. At hendes person er ubetydelig og ligegyldig.

“De er teatermenneske?” spørger hun og smiler imødekommende.

“Om en hals, jomfru Påtges, om en hals. Det samme gælder min kone.”

“I så fald må De hilse hende fra mig.”
“Det skal jeg gøre. Måske ...” Han tøver. “Jeg tænkte, om jeg kunne bede om en autograf? Det ville sådan glæde hende.”

“Det skal være mig en fornøjelse.”

“Javelja, glimrende, glimrende. Det er denne vej, jomfru Påtges.”

Arentine er med ét reduceret til statist og følger dem med et kuet udtryk gennem Domhusets korridorer. Svendsen udpeger retssalene. Fortæller, at betjentstuen er i kælderen. Administrationen i baghuset. De fortsætter op ad en dobbeltfløjet trappe til første sal, hvor dommerne og embedsmænd har kontorer. Til sidst ender de på tredje sal i en lavloftet gang med mange døre.

“Heroppe under taget findes Politikammerets kontorer. Det er primitive forhold, men vi er ikke krævende. Vi administrative medarbejdere er få i antal. Det vigtigste er jo, at betjentene holder ro og orden i gaderne.”

Svendsens kontor er trangt. Tre stole står tæt omkring et mørkt skrivebord, og der lugter af støv, piberøg og fedtemadder, men udsigten hen over tage og skorstene er storslået.

Han leder i papirbunkerne og finder en sagsmappe.

“Nå, jomfru Harboe,” begynder han og ser endelig på Arentine, “Deres bror har altså taget sig af dage. Det er tragisk, men måske ikke uden årsag.”

“Hvad mener De?”

“Jeg mener, at alt tyder på ... hvordan skal jeg sige det...” Svendsen vender sig fra den ene til den anden, finder et lommetørklæde frem og dupper panden. “Ja, der er vel ingen vej udenom: Deres bror har bedraget sin arbejdsplads for omkring 5000 rigsdaler.”

Begge kvinder gisper. For Hannes vedkommende svarer beløbet til mere end syv årslønninger.

“Ja, sådan ligger landet altså.” Han slår ud med armene. “Har De bemærket, om Deres bror havde flere penge mellem hænderne end normalt?”

“Bestemt ikke,” får Arentine fremstammet. “Vi har altid levet beskedent.”
“Beskedent, javelja.”

Politifuldmægtigen løfter en brun papkasse ned fra en hylde. I den ligger et sæt tøj, nydeligt sammenfoldet. På toppen af bunken står en høj hat. Han placerer kassen på bordpladen og tager klædningsstykkerne op ét efter ét.

“En silkehat af bedste kvalitet. Benklæder af kashmiruld, ganske nye. En frakke i god stand, også kashmir. Vest afblomstret silke med sølvknapper. Sko og galocher fra Jacobsens på Østergade. Ja, jeg kunne såmænd ønske, at jeg selv havde råd til den slags.”

“Som de ved, arbejdede Johan som klædeassistent,” siger Arentine. “Det er en stilling, der forudsætter, at man er velklædt. Han har naturligvis haft adgang til at indkøbe stof til kostpris. Jakken har jeg selv syet til ham.”

“Javelja.” Svendsen bladrer i en sagsmappe. “Vi har også gennemgået en del private papirer, som Deres bror opbevarede i en skuffe på sin arbejdsplads. Her har vi fundet en del kvitteringer. Den seneste er fra en snedkermester i Frederiksstaden for udførelse af, som der står: ‘Et sybord med indbygget spejl og portræt: 230 rigsdaler.’ Kender De noget til det?”

Arentine er målløs. Ikke bare over det ukendte møbels eksistens, men også over prisen. Hanne mærker en kulde krybe op ad benene. Hun ved godt, hvad Svendsen taler om.

“Sybordet var en fødselsdagsgave til mig.”

“Til Dem, jomfru Patges? Hvorfor skulle Johan Gebhard Harboe have givet Dem sådan et dyrt møbel?”

“De var forlovede,” svarer Arentine.

Hun antog det samme i lørdags. Dengang protesterede Hanne ikke, og det ville virke mærkeligt, hvis hun begyndte nu. Men det kribler i hende efter at sige noget. Svendsen ser på hende.

“Det forklarer jo unægteligt en del. Har han foræret Dem andet?”

“Det er hændt.”

Han bladrer kvitteringerne igennem.

“Som. for eksempel ‘møbler til ungpigeværelse’ - en stol, et skærm-
bræt og en secretaire? En konfirmationsgave i form af en perlehalskæde? Fingerringe, pynt og silkebånd? Et halvt års leje, forudbetalt for en lejlighed i Vingårdsstræde? Viktualieindkøb, madvarer, rhinskvin?”

Klumpen i halsen forhindrer Hanne i at svare. Selv i døden bringer Harboe hende i forlegenhed. Men hun nikker, for de fleste af udgifterne genkender hun.

“Javelja. Af dateringerne kan man se, at Harboe begyndte at købe disse ting for otte år siden - dengang var det kager, skolebøger, skriveredskaber og et atlas. Endog et klaver. Må jeg spørge Dem, jomfru Påtges, hvor længe har De i grunden kendt Johan Gebhard Harboe?” “Vi mødtes for otte år siden.”

“Og hvor gammel er De?”

“Jeg fylder 17 til november.”

Tavsheden i det trange kontor er lang og sigende. Arentine stirrer tavst ned i gulvet. Hanne må selv forklare sig.

“Gaverne var ikke kun til mig, men også til min søster. Huslejen og madvarerne må være til min mor. Dem kender jeg ikke noget til.” “Huslejen, ja.” Svendsen rømmer sig. “Det er ikke nogen lille udskrivning. Der er jo tale om en gedigen lejlighed med en god beliggenhed. Anden sal i Vingårdsstræde - og i øvrigt nær Deres arbejdsplads?” “Jeg flyttede hjemmefra ved nytår. Mens jeg endnu boede hjemme, havde jeg mit eget værelse, hvor jeg kunne øve på mine stykker.”

“Og hvor De og Deres forlovede ... kunne mødes?”

Hanne nikker og gør en grimasse. Hun kan godt se, at udgifterne, sammenholdt med omstændighederne, for den uindviede fortæller en historie om en ulykkelig mand, der er faldet for en fattig pige og har begået underslæb for at efterkomme familiens ublu krav, og under trussel om afsløring til sidst ikke har haft anden udvej end selvmord. Hun ved, at det er forkert, men det lyder ikke godt.

“Nå,” udbryder Svendsen, “det er jo ikke strafbart at modtage gaver. Hvis der ikke dukker mere op i sagen, kan jeg forsikre dem, jomfru Påtges, at jeg skal gøre mit yderste for at holde affæren under låg. Jeg ser jo
nødigt, at vores nationalscene fratages et af sine mest lysende talenter. For ikke at tale om min kone, der aldrig ville tilgive mig.”

Hanne nikker og smiler. Det er dog ikke taknemmelighed, hun føler. Det er en skarp fornemmelse af at stå uretfærdigt anklaget uden mulighed for at forsvare sig.

“Hvis De, jomfru Harboe, vil sikre Dem, at alle Deres brors ejendele findes her, skal jeg kun bede Dem kvittere for modtagelsen.” Arentine gennemgår kassens indhold med rystende hænder.

“Hans lommeur mangler. Det var et arvestykke.”

“Det beklager jeg. Kan han have pantsat det? Vi fandt 40 rigsdaler i hans inderlomme. De ligger i den brune kuvert.”

Arentine tæller pengene. Hanne ser hjælpeløst til. Hvad må den nye veninde ikke tænke om hende? Pludselig falder noget hende ind.

“Den vægter, som opsøgte mig i lørdags, havde Harboes lommeur med. Han viste mig det.”

“En vægter?” Svendsen er oprigtigt forvirret. “Det kan jeg dårligt tro.”

Hun begynder at fortælle om samtalen med den rødskæggede repræsentant for ordensmagten.

“Min bedste jomfru Patges,” afbryder han med engleblid tålmodighed i stemmen, “udvalgte repræsentanter fra vægterkorpset går til hån-de her i Domhuset og den nærliggende arrest. De eskorterer dømte fanger til tugthus eller skafot, ja, de kan endog blive sat til at hjælpe med at nedkæmpe optøjer i byen. Dem kalder vi dagvægtere, i modsætning til natvægterne, som tænder gadelamper og patruljerer efter mørkefald. Men en vægter vil aldrig blive betroet at underrette pårørende eller afsløre detaljer fra opklaringsarbejdet.”

Hun opgiver at overbevise ham. Om nødvendigt kan hun senere vende tilbage med Anna Wexschall, der også mødte vægteren.

“Og pistolen?” spørger hun i stedet.

“Pistolen, jomfru Påtges?”

Måske gjorde hun bedre i at tie, men hun er kommet for at være til hjælp, og ingen af de to andre har åbenbart overvejet det indlysende.
“Hvis Harboe skød sig, må han have haft en pistol. Den kan han ikke have pantsat efter sin død.”

“De har ret.” Svendsen roder sig i det pjuskede overskæg. “Våbnet blev fundet ved hans fødder. Men med hensyn til at få det udleveret, må De væbne Dem med tålmodighed.”

Arentine finder en reserve af trods frem i sig selv og ser stædigt politifuldmægtigen i øjnene.

“Hvis min bror ejede et våben, som jeg ikke kendte til, vil jeg i det mindste se det.”

“Javelja.” Han vejer et øjeblik for og imod, før han tager en beslutning. “Må jeg bede Dem følge med?”

Turen går denne gang ned ad en anden trappe, ud gennem en vognport, forbi Nytorvs markedsmylder og videre ind under den massive portal ved siden af Domhuset. Stenbuen hæver sig seks meter over indkørslen til Slutterigade, hvor Københavns Arrest optager det eneste husnummer. Den tunge bygning er sandfarvet som resten af Domhuskomplekset, har tremmer for vinduerne og indskriften For Almeen Sikkerheden over den grønne port. Svendsen fører dem op ad otte trin til en prunkløs hal med stentrapper både opad og nedad.

“Vi skal i kælderen.”

I et aflukke under hvælvingen ved trappens bund forsøger en ung vægter med runde kinder og en høstak af gult hår at holde sig varm foran en kakkelovn. Han springer på benene og gør store øjne. Hanne gætter på, at han ikke ser mange kvinder på sin ensomme post.

“Alt roligt, Laurids?” spørger Svendsen.

“Javel, hr. Politifuldmægtig.”

Bag en sortmalet jerndør fordeler seks celler sig langs en gang i hele arresthusets facadelængde. Gennem små glughuller kan Hanne ane forhutlede skikkelser, der krummer sig sammen i mørke fangehuller. Svendsen stopper op foran den sidste dør og betragter sine gæster med et usikkert blik.

“De skal vide, at pistolen opbevares sammen med afdøde.”

Arentine og Hanne erklærer i kor, at det ikke gør nogen forskel.
Han åbner døren med en hvinen af rustne hængsler. Et diffust dagslys falder gennem et stort, rundt hul ind i cellen, som kun de sortmalede tremmer beskytter mod kulden udenfor. Alligevel hænger en svag lugt af råddenskab under det hvælvede loft. Et bord står midt på flisegulvet. På det ligger en menneskelig skikkelse under et hvidt klæde.

“Er det ...” begynder Hanne.

“Johan Gebhard Harboes afsjælede legeme, ja. Fundstedet var ikke langt herfra, så det var praktisk at anbringe ham midlertidigt her. Han skal snart videre til lighuset ved Almindeligt Hospital.”

På en bænk langs den ene væg står en æske på størrelse med en cigarkasse. Den koncentrerer Hanne og Svendsen sig om, men idet Svendsen åbner låget, går Arentine hen til bordet med liget af broren og trækker ligklædet bort. Ved synet af hans marmorhvide ansigt udstøder hun et halvkvalt skrig. Kroppens bleghed fremhæver et lille, kuglerundt hul i brystkassen.

“Jomfru Harboe, jeg beder Dem!”

Svendsen tilkæmper sig ligklædet og lægger det på plads. Arentine ryster og bajver og er nær hysteri. Den unge dagvægter dukker op i døren.

“Laurids, vil De eskortere jomfru Harboe ud i vagtstuen?”

Da de to er forsvundet, dupper politifuldmægtigen panden, selvom temperaturen i cellen må være nær frysepunktet.

“Jeg beder Dem undskylde min skødesløshed, jomfru Patges.”

“Alt forladt.”

Hanne har aldrig før set et lig. Hun nåede kun at få et kort glimt af Harboe og tvinger sig selv til at betragte det hele som en scene i et skuespil. For eksempel et af den populære Kotzebues morbide stykker.

“Er det den pistol, han tog livet af sig med?” spørger hun og nikker mod den åbne trææske på bænken.

“Det kan jeg bekræfte.”

På et leje af frisk hø ligger en forladepistol med skæfte af mørkt træ, smukt ciseleret løb og forsølvet hammer. Hun ved med det samme, at hun har set den før, men da hun rækker ud efter den, smækker Svendsen låget i.
“De må forstå,” hvisker han, “at jeg ikke kan overlade et dødeligt våben til et uligevægtigt fruentimmer.”

“Forekommer jeg Dem uligevægtig?”

“Jeg taler ikke om Dem, jomfru Påtges. Tillod loven det, fik De såmænd gerne pistolen med. Men jeg kan kun udlevere den til ejerens familie, og mellem os sagt frygter jeg, at hans søster kunne gøre en ulykke på sig selv.”

“Harboes eneste anden familie er hans mor.”

“Javel ja. Hvis hun kender en ansvarlig herre af respektabelt erhverv, kan han hente våbnet - mod behørig fremvisning af en fuldmagt, naturligvis.”

Svendsen er hverken til at hugge eller stikke i, kun en mand kan få pistolen udleveret. Hanne opgiver at overbevise ham og hjælper i stedet Arentine tilbage op ad trappen med Harboes ejendele. Da de igen står i Slutterigade, stiller den unge vægter sig op foran arresthusets port, som for at forhindre dem i at komme ind igen.

“Jeg kender den pistol,” siger Hanne. “Den tilhørte ikke din bror...” “Så ti dog!” Arentines kinder er rødplettede af vrede. “Beskylder De ham nu også for at have stjålet det våben, han skød sig med?”

“Nej, tværtimod, jeg ved, hvem der ...”

“Er det sandt, hvad politifuldmægtigen fortalte? Har De taget imod gaver fra Johan? Ladet ham betale Deres families husleje?”

“Han kom med gaver i tide og utide ...”

“Og hvilke gentjenester gjorde De ham?”

“Ingen,” svarer hun forarget. “Jeg lod ham aldrig røre mig.”

Det tilfredsstiller sjovt nok ikke den sørgende søster.

“Han elskede Dem oprigtigt,” siger hun med tårer i øjnene.

“Det ved jeg godt,” hvisker Hanne.

“Elskede De også ham?”

Svaret bliver siddende i halsen som en klump af dårlig samvittighed, mens tavsheden mellem dem vokser.

“Jomfru Påtges,” siger Arentine til sidst, “jeg må bede Dem om ikke oftere at henvende Dem til mig. Farvel.”
Heiberg har tilbragt natten og en god del af dagen i sin mors hjørne-kammer med udsigt til voldens nøgne træer gennem det ene vindue og Reberbanens lave bindingsværksbygning, der strækker sig ned mod Langebro., gennem det andet. Nu sidder de begge i stuen, da det banker på døren.

“Hvem kan det dog være?” spørger hun.

“Det raekker mine clairvoyante evner desværre ikke til at se,” svarer han fra en stol ved vinduet, hvor han sidder og stirrer melankolsk ud på gråvejret. “Du kan jo gå ud og lukke op.”

“Ja. Jo. Men min gigt! Jeg har så ondt.”

Moren har aldrig brudt sig om uanmeldte gæster. Hun foretrækker at vansmægte i nysgerrighed, frem for at blive set i morgenkåbe og med uredt hår af nogen, hun gerne vil gøre et fordelagtigt indtryk på.

“Så lad være med at åbne,” foreslår han.

Det banker igen, hun forsøger forgæves at komme op af sofaen.

“Av! Åh,” ømmer hun sig og ser bebrejdende på ham.

“Ja-ja, jeg skal nok!”

På trappen står Hanne til hans overraskelse, frisk og rødkindet med et lettet smil i det yndige ansigt.

“Heiberg,” siger hun, næsten som om hun er glad for at se ham, men det kan han ikke tro, så heldig er han ikke. “De var ikke hjemme i Store Kongensgade. Jeg tænkte, at jeg måske kunne finde Dem her.”
“Hvis jeg er så forudsigelig, burde jeg være en køreplan.”

Hun hilser på moren, der kommer ud til dem i gangen, åbenbart uden at have haft det mindste besvær med at rejse sig.

“Du må undskylde, Thomasine, men jeg skal tale med din søn.” Heiberg er pinagtigt bevidst om, at bekendtskabet mellem de to kvinder, som han selv introducerede for hinanden knap tre år tidligere, har udviklet sig til et varmt venskab. Alligevel er det altså ham, Hanne opsøger for at drøfte en privatsag med. Det tegner godt, og han vil belønne hende med en vittig bemærkning, men desværre kommer en anden ham i forkøbet med et ønske, som er mere latterligt end noget, han selv kunne have fundet på.

“Vil du gifte dig med mig?”

Det er morens plejesøn, Georg, der er kommet ud af sit kammer. Drengen har altid næret en barnlig hengivenhed for Hanne, men i en alder af 13 år er han åbenbart begyndt at få mere voksne idéer. Georg forsøger at slå armene om livet på hende, men det ender i en akavet omfavnelse. Hvornår er han i grunden blevet så høj? Hanne kan knap nok se hen over hans skulder.

“Georg, hvad er nu det for noget pjat?” vrisser moren.

“Jeg har vel lov at spørge!”

“Retten til at blive hørt,” belærer Heiberg ham, “indebærer ikke automatisk retten til at blive taget alvorligt.”

“Du er da alt for ung til at gifte dig, Georg,” ler Hanne, men Heiberg kender hendes manerer fra scenen og kan se, at morskaben er påtaget.

“Hvis jeg er flittig og snart bliver student,” ivrer Georg, “er der vel ikke noget i vejen for, at jeg tager mig en kone.”

“En mand, der tager sig en kone, finder kun glæde i livet, hvis hun også tager ham.”

“Hold op med at pjatte, Heiberg,” siger drengen minsandten. “Bevares, i modsætning til dig er jeg ikke ung nok til at vide alt.” Heiberg tager sin hat fra servanten og går hen mod døren. Man bruger de første to år af et barns liv på at lære dem at tale og gå, derefter bruger man 16 år på at lære dem at sidde ned og tie stille.
“Jeg var netop på vej hjem. Hvis De vil følges, Hanne, kan vi tale sammen på gaden.”

“Ikke før hun har givet mig sit svar,” insisterer Georg.

Hanne hvisker ham noget i øret, og hvad det end er, gør det sin virkning. Drengen slipper hende og lader moren følge sig tilbage til kammeret.

“Hvad sagde De til ham?” spørger Heiberg, da de er nået ned på gaden og et stykke hen langs kanalen.

“Georgs følelser må tages alvorligt. Derfor kan jeg ikke gentage, hvad jeg sagde.”

Selv en impulsiv og vidtløftig knægt nyder hendes fortrolighed mere end den mand, hun skylder sin karriere. Det er godt gjort.

“De er jo gode venner med teaterdirektør Collin,” fortsætter hun. “Kan det passe, at Collin tvang dr. Ryge til at ægte sin nuværende kone, fordi han kom til at gøre hende med barn?”

“Hvor har De hørt den smagløse historie?”

“Det var noget, Nielsen fortalte mig hos Wexschalls i søndags.”

Den plumpe førsteelsker holder meget af den slags sladder, men Heiberg havde troet bedre om Hanne.

“Ved De ikke, at diskretion er evnen til at hæve øjenbrynet i stedet for stemmen?” spørger han og fortryder med det samme, for formaningen får hende til at krympe sig. Han opgiver og indrømmer, at der vistnok er noget om snakken.

“Og nu lever de adskilt i hans embedsbolig?” spørger hun videre. “Det må vel være deres egen sag. Var det virkelig det, De ville tale med mig om?”

“Nej, det var noget ganske andet.” Hun søger et øjeblik efter ordene. “De har mødt Harboe, ikke sandt?”

Han mærker blodet forlade ansigtet og struben snøre sig sammen. Nok siger man, at essensen af forelskelse er usikkerhed, men hvad Hannes forhold til Johan Gebhard Harboe angår, er han ikke bare usikker, han er på fuldstændigt bar bund.
“Harboe var/’ svarer han, “så vidt jeg husker, inviteret til Deres konfirmation sidste sommer. Ligesom mor og jeg selv.”

Igen nikker hun og forsøger at formulere sig, stammer og hakker og buser til sidst bare ud med det: “Harboe er død, og jeg ved, hvem der slog ham ihjel.”

“Hvad er det dog, De siger?”

Han registrerer fjernt, at snesjappet trænger gennem hans ene galoche og gør sokken våd, mens hun i korte sætninger fortæller, hvad en vægter og en politifuldmægtig tilsammen har betroet hende om Harboes død, om underslæb på hans arbejdsplads og om en håndfuld kvitteringer, man har fundet i hans skuffe.

“Jeg vidste jo ikke, at jeg medvirkede til at bringe ham i ulykke,” slutter hun. “Ellers havde jeg aldrig taget imod hans gaver. Jeg var også hellere fri.”

Han forstår ikke halvdelen af det, hun siger. Hvordan kunne han? Der er noget, han absolut må vide først.

“Du elskede ikke Harboe,” siger han, “jeg har aldrig set jer sammen, uden at du lyste af ubehag. Der var ingen kærlighed mellem jer, det er jeg sikker på, og det samme er mor. Hvad var dit forhold til den mærkelige, blege mand?”

“Heiberg, De forglemmer Dem selv.”

Signalet er ikke til at misforstå. De er ikke dus, og på ingen måde fortrolige nok til at dele den intimitet, han har forsøgt at påtvinge hende.

“Undskyld, Hanne,” siger han og vender brødebetynget tilbage til den mindre personlige tiltaleform. “Hvad var det, De kom for at spørge om?”

“Glem det. Det var ingenting.”

Da hun går videre, står han tilbage og føler sig som en halvfærdig statue, der krakelerer under billedhuggerens mejsel.

“Om forladelse, Hanne. Det var bekymring for Deres velbefindende, der fik mig til at tage sådan på vej, det skal aldrig ske igen.”

Hun stopper op og ser over skulderen.
“Nej, fra nu af er Deres velbefindende mig komplet ligegyldigt.” Til hans lettelse kan hun ikke holde et lille smil tilbage, hun forstår hans humor meget bedre nu, end da de først mødtes. “Og når jeg siger aldrig, mener jeg aldrig, jeg agter nemlig at leve evigt.”

“Man kan da ikke leve evigt.”

“Hvorfor ikke?” Han slår ud med armene. “Se bare, hvor langt jeg allerede er kommet.”

Nu griner hun, en kort perlende latter, der lyder som en frisk kildes rislen og føles som belønning for veludført arbejde.

“Jeg betragter mig jo som Deres ven,” fortsætter han, “så nær en bror, man kan tænke sig.”

“En bror? De ser mig som en søster?”

Hvor kom det vrøvl nu fra? Det sidste, han ønsker, er at stå i et broderligt forhold til Hanne Påtges, men alligevel bekræfter han, for i hans erfaring gør det kvinder mere fremkommelige at fortælle dem det, de gerne vil høre.

“Så kan jeg vel godt betro Dem,” fortsætter hun, “at jeg kom for at bede Dem hjælpe med at få frigivet pistolen fra politiets varetægt.” “Hvilken pistol?”

“Den, som Harboe skød sig med. Eller blev skudt med. Politifuldmægtig Svendsen vil ikke overgive den til en kvinde, men Harboe havde ingen mandlige slægtninge. De, Heiberg, er professor og dramatiker. En ansvarlig herre. De kan få våbnet udleveret.”

Blikket i de store, mørkeblå øjne fortæller ham, at hendes taknemmelighed vil være stor.

“Det gør jeg gerne,” siger han og bander indvendigt. Man skal være forsigtig med sine tanker, hvert øjeblik kan de blive til ord. “Hvad er der så særligt ved den pistol?”

“Da Svendsen viste mig den, vidste jeg, at jeg havde set den på teatret.”

“På teatret? Hvor bruger man pistol på teatret?”

“I Elverhøj - som del af dr. Ryges kostume.”
Da Hanne har taget afsked med Heiberg, begiver hun sig straks afsted mod Vingårdsstræde. Det er ikke kun tvivlen om pistolen og dens forbindelse til teatret, hun vil have afklaret. Besøget i Politikammeret har også rejst et andet og meget mere personligt spørgsmål, som hun ikke kan sende andre ud for at undersøge. Det må hun selv tage sig af.

“Nah, hier kommer en sjælden gæst,” siger moren, da Hanne træder ind i lejligheden.

Hun og Malle står i køkkenet og skærer kål. På komfuret simrer en stor gryde og sender en kvalmende kållugt ud i hele huset.

“Jeg kommer for at tale med dig, mor.”

De går ind i stuen, hvor faren snorker på sofaen. Forældrenes soveværelse vil hun ikke ind i. Derfor ender de i hendes gamle øvekammer ved siden af køkkenet, som efter hendes flytning er blevet til viktua-lierum. Kål, kød og gulerødder står rundtomkring i kasser og poser, Hanne går lige til sagen.

“Harboe er død.”

“Das kann nicht wahr sein!”

Det chokerede udtryk i det slidte ansigt er næsten komisk.

“Jo, det er rigtigt. Jeg har set hans lig. Jeg beklager, hvis det bedrøver dig.”

“Bedrøver?” Moren ryster fortvivlet på hovedet. “Hvis det bare var det. Hvordan skal vi nu betale husleje?”
Lejligheden er lige så rodet og beskidt som familiens lange række af tidligere hjem. Men der er glas i alle vinduer. Fine paneler langs væggene. To stuer en suite. Selvfølgelig må lejen være derefter. Det, politifuldmægtig Svendsen fortalte, var altså sandt.

“Så Harboe betalte din husleje, mor?”

“Jah, doch, aber husker du ikke, det var ham, der ville, at vi skulle flytte herhen? Han måtte bidrage, så du kunne få dit eget værelse.” “Hvor han kunne møde mig i fred?” Skammen tænder op under Hannes vrede. “Du solgte min dyd for en bedre bolig?”

“Hvordan kan du sige sådan, Hanne? Holdt du ikke af Harboe?” “Jeg afskyede ham!”

Moren ryster forvirret på hovedet.

“Men kære ven, det har du da aldrig gesagt.”

Hanne indser, at det er sandt. Hun har aldrig fortalt, hvad hun følte for Harboe. Hun har bare affundet sig med hans konstante tilstedeværelse.

“Det burde jeg vel have gjort.”

“Troede du virkelig, at din egen Mutter for ussel mammons skyld ville overlade dig til en mand, du ikke ville have?”

Moren falder på knæ og folder hænderne over en kasse rødbeder, som var det et alter.

“Gott im Himmel, hvis jeg har fejlet i min opdragelse, så send en tordenkile og udslet mig nu.”

Den dårlige samvittighed jager gennem Hanne som en feber. “Undskyld, mor. Jeg skulle ikke have sagt det. Jeg skal nok hjælpe dig med huslejen, hvis det kniber.”

“Danke, kære datter.” Nu har moren tårer i øjnene. “Ikke alle ville ofre sig sådan. Du er en god pige.”

Den slags ros er en sjælden blomst at modtage fra moren. Den bringer en klump af glæde op i halsen på Hanne. Og fortrydelse. Hun er nær ved at omfavne hende og bede om tilgivelse.

“Mor kan da bare bruge af sin opsparing,” afbryder Malle, der er kommet frem i døren.
“Malle, tilbage i køkkenet,” giammer moren vredt.

“Vent lidt,” bryder Hanne ind. “Hvilken opsparing?”

“Ork, ved du ikke det? For tre år siden vandt mor 700 rigsdaler i tallotteriet, og for et år siden 400. Hun har betalt fars gæld fra værtshuset. Nu sparer hun op af alt det, hun tjener på frokostabonnenterne om vinteren og i Dyrehaven om sommeren. Hun har 1600 rigsdaler stående på en bankbog.”

Hanne ser fra den ene til den anden. Hun er egentlig ikke overrasket over, at moren ville modtage penge, selvom hun er velhavende. Det stemmer helt overens med hendes gerrige personlighed. Det er noget andet, der undrer hende.

“Hvorfor arbejder du så hårdt, som du gør, hvis du har penge i banken? Hvorfor lever du og far i armod?”

“Armut? Mein Schatz, du aner ikke, hvad fattigdom er. I børn har altid haft mad på bordet.”

“Ja, og det kan vi åbenbart takke Harboe for.”

Moren trækker på skuldrene og spidser de sprukne læber.

“Det er ingen skam at sige ja, når hjælpen bliver tilbudt. Det sagde min salig mor altid. Da jeg og min søster gik fra Frankfurt nach Hamburg på vores bare fødder, sultede vi. Ingen gav os mad, og man spyttede efter os. Vi måtte klare os selv. Det har jeg gjort lige siden.” “Du havde far til at hjælpe dig.”

“Du ved dog, Schatz, at i pengesager er din far til ingen nytte. Letsindig og sangvinsk har han altid været. Han øder alt det bort, han får mellem hænderne. Havde det ikke været for ham, havde vi måske stadig haft værtshuset i Brogade.” Moren ryster på hovedet. “Jeg vil ikke en gang til opleve, at fogeden kommer for at pante os!”

“Du mener dengang i lejligheden på Nikolaj Plads?” spørger Malle. “Genau. Vi var lige flyttet ind, og det første, der mødte os i vores nye hjem, var to retsbetjente, som skulle besigtige vores løsøre, Husker du ikke, at du blev så rædselsslagen, at du gemte dig bag sofaen, Hanne.” Det begynder at dæmre, men alligevel ryster hun på hovedet. Hun vil ikke huske den skamfulde episode.
“De tog vores bedste møbler,” fortsætter moren. “Bagefter trak jeg din far til side og sagde: ‘Hidtil har du rådet, og så vidt har du bragt os. Et halvt år endnu på denne vis, så kommer vi under fattigvæsenet. Fra i dag bestemmer jeg’.”

“Hvad sagde han til det?”

“Han sagde: ‘Værsågod, lad os se, hvordan du vil bære dig ad.’ Og lige siden har jeg lagt skilling på skilling og sparet op.”

“Hvad nytter en opsparing, hvis man aldrig bruger den?”

Uden at vente på svar tramper Hanne ud i gangen med kurs mod døren.

“Hvis din far havde vidst, at jeg havde penge,” råber moren efter hende, “havde han drukket dem op.”
“Glimrende arbejde, Hansen.” Vægterløjtnanten, en spinkel starut, hvis mest fremtrædende træk er et sirligt overskæg med opadvendte spidser, betragter den jævne strøm af ganske unge piger i underkjoler, som de rødklædte betjente trækker gennem opgangens dørløse karm og hen over gårdens brosten til den lukkede vogn, der venter ude i Peder Madsens Gang. “Hvordan vidste De, at der fandtes et sådant bordel her i huset?”

“Jeg bor i loftskammeret ovenpå,” svarer Hansen mørkt.

“Så kan det undre, at De ikke har anmeldt madam Pohlmann noget før.”

Hansen vil sige, at han først for nylig blev klar over, at der var tale om et nymfehus, som den slags etablissementer kaldes, men i det samme bliver madam Pohlmann ført ud med en betjent ved hver arm. Trods alle hendes beklagelser og trusler om udsmidning har arrangementet været til begges fordel. Hansen har haft tag over hovedet, og den fede madamme har nydt den relative beskyttelse af en indforstået repræsentant fra øvrigheden. Nu er det slut. Alt har ændret sig. Han kan ikke længere se den anden vej.

“Skyldes det den døde pige?” spørger vægterløjtnanten, der ikke er nær så dum, som han ser ud. “Ligfundet i går aftes gjorde indtryk på Dem, ikke sandt?”

Kollegerne har selvfølgelig sladret vidt og bredt om hans momenta-
ne svaghed ved synet af liget. Efter den pinlige affære kan det komme til at vare lang tid, før de ser på ham med samme frygt i øjnene som før.

“Skal man da vende det blinde øje til, når børn bliver myrdet?”

“Det er jo netop sagen, Hansen. Embedslægen har undersøgt liget og erklæret, at der ikke var nogen tegn på drab.”

“Så lyver embedslægen. Pigen havde fingermærker på halsen. Blålige misfarvninger om læberne. Blodudtrædninger i øjnene. Jeg ved nok, hvordan kvælningsdød ser ud.”

“Hvordan ved De det?”

Hansen bider sig i underlæben og forbander sin åbenmundethed. Hans foresatte skulle nødigt finde ud af, hvorfra han kender tegnene på kvælning.

“Jeg så engang en morder blive hængt,” lyver han.

Vægterløjtnanten nikker eftertænksomt og skifter emne.

“Jeg synes at huske, at De ved Deres ansættelsessamtale var glatbarberet.” Han betragter med slet skjult væmmelse det store, røde skæg, der dækker Hansens hage. “Jeg sætter pris på, at mit korps’ medlemmer er velsoignerede.”

Hvad skal skiderikken nu blande sig i det for? Som om Hansen gad spilde tid på at barbere sig dagligt. Fuldskægget beskytter mod kulden og aftvinger stoddere og tiggere samme respekt, som hvis de stod over for en bjørn.

“Jeg skal overveje det,” brummer han alligevel.

“Det burde De gøre.” Vægterløjtnanten kvitterer for Hansens indrømmelse ved selv at gøre en: “Det kan måske ikke udelukkes, at den døde pige har været udsat for vold, men det er ingen forbrydelse at slå et uvornt barn.”

Det er sandt. Alligevel sprutter Hansen af vrede. Han er bedøvende ligeglad med voksnes nød og elendighed, men med børn er det anderledes. De har ikke selv været ude om det. De fortjener bedre.

“Bortførelse er også strafbart,” knurrer han. “.Alligevel gør ingen noget ved, at unge piger bliver taget fra deres forældre og aldrig vender tilbage.”
“Er det min nevø, Oskar, der har fortalt Dem den ammestuehistorie?” Vægterløjtnanten nikker vidende. “Jeg har iagttaget hans beundring for Dem. De har jo ganske fordrejet hovedet på drengen, Hansen.”

“Oskar er klog nok til at genkende et værdigt forbillede, når han ser det.”

“Måske. Men lad mig understrege, at hverken politi eller rigsråd ønsker, at disse forsvindinger kommer til offentlighedens kendskab.” Som om den slags kan holdes hemmeligt. De folk, der aftenen før stod omkring den døde pige, talte åbent om bortførelserne. De nævnte også et navn.

“Er det sandt, at pigen hed Jensine, datter af en skomager Bramsen, og at hun forsvandt for tre år siden?”

Vægterløjtnantens ansigt bliver stramt bag overskægget.

“Ja, det passer vist.”

“Og at faren blev gal af sorg og begyndte at synge skillingsviser på gader og stræder?”

Hansens overordnede betragter ham med et alvorligt blik.

“Mit korps’ fornemste opgave er at holde orden,” siger han med eftertryk. “Hvis jeg hører, at en af mine vægtere spreder uro ved at spørge sig for om disse forsvindinger, får han øjeblikkeligt sin afsked. Forstår De mig? I øvrigt synes jeg, De skal vide, at den døde pige, trods sin unge alder, ikke var jomfru.”

Det gør ikke Hansens harme mindre.

“Så morderen voldtog hende først?”

“Eller hun har taget arbejde ved et bordel som madam Pohlmanns. I så fald var hun ikke noget offer, men en falden kvinde, som selv var skyld i sin ulykke. Men De kan hvile i sikker forvisning om, at De har udført Deres pligt.”

“Det skal fedt hjælpe,” brummer Hansen, “nu hvor jeg er hjemløs.” “Slet ikke, Hansen. Staten overtager driften af bygningen i tilfælde af ejerens domfældelse. Det vil komme de ansvarlige myndigheder for øre, at De skal blive boende. Hvad siger De til at betale det halve i husleje?”
Hansen er ikke dummere, end at han kan genkende bestikkelse, når han ser den, men for klog til at vægre sig, når den bliver tilbudt. Vægterløjtnanten nikker tilfreds og følger efter politimændene, der fører de sidste skøger ud til den ventende vogn.

“Der mangler én,” udbryder Hansen. “Jeg mødte hende i lørdags. Hun er spinkel og mørkhåret og hedder Esther.”

“En mørkhåret pige ved navn Esther?” gentager vægterløjtnanten og kærtegner overskæggets spidser. “Sig mig, Hansen, hvor godt var det nu, De kendte madam Pohlmanns etablissement?”

“Ikke særlig godt.”

“Jeg er glad for, at vi forstår hinanden. Og husk nu at barbere Dem.”

Mens den lukkede vogn forsvinder i retning af Domhuset, sværger Hansen en ed for sig selv. Hvis slibrige insinuationer, slet skjulte trusler og uvelkomne opfordringer om at rage ansigtet bart er takken for at anmelde perversiteter, som ordensmagten af bekvemmelighedsgrunde vender det blinde øje til, skal han nok nære sig i fremtiden.

“Så kan de sgu sejle deres egen sø af utugt og hor.”

Han tager en ordentlig tår af snapseflasken, stikker den tilbage i inderlommen og sætter kurs mod Kongens Nytorv. I dag har han fået fat i otte billetter, og Det Kongelige Teaters aftenforestilling består af tre stykker, hvoraf Kotzebues Ildprøven er vældig populært hos det sensationshungrende publikum, mens balletten Amors og Balletmesterens Luner tiltaler feinschmeckerne, der holder af at se på dameben fra de forreste rækker. Der skulle med andre ord være gode afsætningsmuligheder.

“Hansen!” lyder det bag ham.

Han vender sig og glor olmt på den runde skikkelse, der kommer løbende ned gennem Peder Madsens Gang.

“Oskar. Hvad har du nu for?”

“Der er noget, du skal høre.” Den unge kollega stopper forpustet op. “Det skete i formiddags, men jeg kunne ikke forlade Arresthuset før fyraften.”

Han fortæller om Hanne Påtges’ og Arentine Harboes besøg, deres
ønske om at få mordvåbnet udleveret og deres samtale på gaden bagefter.

“Du er sikker på, at ordene faldt sådan?” spørger Hansen. “Harboes søster beskyldte jomfru Patges for at have taget imod dyre gaver og ladet hendes bror betale familiens husleje? Og jomfru Påtges sagde, at hun genkendte pistolen?”

“Helt sikker.”

Hansen er ikke sen til at indse betydningen af oplysningerne. Det tager længere tid at beslutte, hvordan han skal reagere.

“Kom med,” siger han til sidst og begynder at trække Oskar tilbage i samme retning, som han kom. “Vi to har noget vigtigt at udrette.”
Idet Hanne går gennem døren i porten til Wexschall-parrets hjem, hører hun snak og latter fra stuen. Pludselig forekommer blomsterduften fra potpourri-vaserne hende falsk og kvalmende. Hendes dårlige humør bliver kun værre, da skuespiller Nielsen opdager hende og kommer ud i entréen.

"Så kom du endelig, min lille Hanne.”

Han guider sig op ad hende og forsøger at tage hende om livet. Da hun smutter fra ham, holder han fast i hendes hånd. Den forsvinder næsten i hans. Det er ikke nogen behagelig følelse.

“Har jeg gjort dig vred, Hannepige? Jeg kunne næsten ikke bære, at du afviste mig i går.”

“Det beklager jeg, skuespiller Nielsen.”

“Vil du ikke nok kalde mig Nicolai?”

Hun ryster på hovedet. Hun skal ikke på fornavn med Nielsen. Normalt ville hun grine koket ad den slags fjollerier, valse ind til selskabet i stuen, le og tale med alle, og ingen ville komme i seng før midnat, hvor Nielsen ville være nødt til at gå. For en gangs skyld er hun hellere fri for al den halløj.

“Jeg har nævnt vores forhold for min kone,” siger han pludselig og forsøger at kysse hende på kinden.

“Forhold?” gentager hun. “Deres kone?”

“Hun bliver ulykkelig, når jeg forlader hende. Vores fem børn må
blive boende hos hende i nogen tid. Men før eller siden tager vi dem hjem til os. Vi skal blive så lykkelige sammen, Hanne. Du og jeg og vores lille familie.”

Hun kan mærke væggene komme nærmere. Det er, som om rummet lukker sig omkring hende.

“De har børn?” spørger hun. “De er gift?”

“Som du kan kokettere. Det har du jo hele tiden vidst.”

“Nej, det har jeg ikke.”

“Ikke? Det lod madam Wexschall mig ellers vide.”

“Hvorfor skulle hun sige sådan? Vi har jo læst sammen i Deres lejlighed flere gange, og jeg har aldrig set hverken kone eller børn.” “Den lejlighed er min arbejdshybel. Jeg bor et helt andet sted.”

Og dog, falder det hende ind, har De et soveværelse der.

Det er som et falsk anslag i en koncert, man ellers har holdt meget af. Hun har flirtet med Nielsen som et barn, der leger voksen for at lære, hvordan det er. Men det betød jo ikke noget. Det må han da forstå.

Han bemærker hendes anspændthed. Endelig rykker han et skridt bort, så hun kan nå dørhåndtaget.

“Jeg kan på ingen måde medvirke til,” siger hun, “at en familie med fem børn bliver sprængt. De er forhåbentlig så god ikke at forstyrre mig mere.”

I det mørke værelse bliver hun stående med ryggen mod døren. Der går et minut, så hører hun ham endelig gå ind i stuen til de andre. Hun går hen og sætter sig på sengen. Har Anna Wexschall nævnt, at Nielsen var gift? Hun er pludselig ikke sikker. I det samme kommer kunstsøsteren ind.

“Sidder du her i halvmørke?” spørger hun med et hemmelighedsfuldt smil. “Der er vel ikke noget galt?”

“Ikke det mindste,” hører Hanne sig selv sige.

Anna Wexschall sætter sig og tager en kuvert op af kjolelommen. “Jeg har et brev til dig. Jeg har lovet dr. Møhi at aflevere det og tale hans sag. Han har ladet mig læse det, derfor er det ikke forseglet.”
Hanne tager imod brevet, der har hendes navn på forsiden. Hun folder det ud med bange anelser. Dr. Møhi har altid en venlig bemærkning parat om hendes seneste præstationer. Det havde han også i søndags, da hun talte med ham for at slippe af med Nielsen. Nu beder han i brevet om hendes hånd. Han meddeler desuden, at hvis hun vil gøre ham så lykkelig at skænke ham sit hjerte, tvinger hans stilling ham til at fordre hendes afgang fra teatret. Han lover dog, at han vil gøre alt for at yde hende erstatning for dette offer.

Hun bliver svimmel, mens hun læser. Er hendes kjoleliv spændt for stramt? Sådan føles det.

“Anna, du må sige til ham, at jeg ikke vil binde mig.”

“Er du sikker?” Anna Wexschall er forundret. “Dr. Møhi er et fremragende parti, yderst velhavende, et rart menneske. Du kender ham jo. Du kan få et godt og roligt liv sammen med ham.”

Hanne ved, at kunstsøsteren har ret. Hun får næppe nogensinde et bedre ægteskabstilbud. De fleste kvinder ville slå til uden tøven. Men den frihed, hun nyder på arbejdet, vil hun ikke opgive. På scenen ved hun, hvad der foregår, der er verden ligetil. Det er ironisk, at det eneste sted i hendes liv, hvor alt er, hvad det ser ud til, er der, hvor alle spiller komedie, men sådan forholder det sig.

“Søde, rare Anna,” siger hun indtrængende, “Tal med den fortræffelige dr. Møhi. Trøst ham, og bed ham opgive den idé.”
Tre år tidligere

Den 23. april 1826

“Hvorfor har du inviteret de to tøsebørn?” hvisker Heiberg i morens lange entré. Tøsebørnene er et par piger, der venter inde i stuen.

“Du kender da mine gudbørn, Marianne og Malene, Ludvig. Jeg tænkte, at det ville fornøje den lille pige at træffe andre på hendes egen alder.”

“Hanne er ikke nogen lille pige, hun kan sagtens snakke med voksne. I modsætning til søsteren, hun kan bare snakke.”

Heiberg skuler ad Malle, eller rettere Amalie, han kan ikke fordrage det kælenavn, det er en fiskeart, ikke noget navn. Han har desværre ikke været i stand til at forhindre hendes tilstedeværelse i aften, og på vejen ud til Christianshavn har tøsens mund knap nok stået stille. Derfor ved han nu, at søstrenes far engang holdt værtshus i Brogade 20, og da de passerede huset, standsede Amalie endda op og gloede ganske uhæmmet ind gennem vinduerne.

“Man kan ikke stå og se ind til folk,” belærte han hende.

“Ork, det er bare en flok beskidte jøder, hr. Heiberg.”

“Hvad siger du, barn?”

“Jødefamilien derinde overtog lejemålet fra far, som tabte mange penge ved handlen. Mor siger, at de er gerrige og sleske, og vi må ikke omgås dem.”

Heiberg har ikke glemt, hvad madam Patges sagde om brødrene Raphael et par måneder tidligere, og egentlig burde det ikke chokere
ham at høre samme antisemitisme gentaget af hendes yngste datter. Alligevel overvejer han, om ikke man kan opdrage på hende, selvom hun virker komplet uopdragelig. Nu går hun for eksempel helt uopfordret fra morens entré ind i stuen og inspicerer kagefadet, mens Hanne pænt venter på at blive budt ind.

“Jeg kan slet ikke sige, hvilken glæde det var at se Dem i Aprilsnarrene forleden, jomfru Patges,” siger moren og tager Hannes små hænder i sine. “De bragte tårer til mine øjne, da De sang ‘Der er i himlen en dreng så smuk’. Derfor bad jeg Ludvig invitere Dem i aften."

“Tak, fru Heiberg.”

“Mit efternavn er egentlig Gyllembourg, efter min afdøde mand, men kald mig bare Thomasine. Kom nu endelig indenfor.”

Moren lader ellers ikke fremmede bruge hendes fornavn, men der gælder åbenbart særregler for Hanne Påtges. Mens kaffen bliver skænket og småkagerne budt rundt, taler de to videre om Aprilsnarrene, der havde premiere dagen før. Moren var ikke den eneste, Hanne rørte med sit spil, faktisk fortryllede hun hele publikum.

“Takket være Hanne bliver forestillingen en dundrende succes, der kommer til at gå for udsolgte huse,” siger han.

“Ork ja, og min søster tjener ni rigsdaler pr. aften,” bidrager Amalie. “Ni rigsdaler?” gentager moren. “Kan det virkelig passe, at teatret stadig afiønner Dem for en barnerolle, Hanne?”

“Nu til dags kender folk prisen på alt, men ikke værdien af noget,” sukker Heiberg. “Jeg skal tale med Collin om en lønforhøjelse.”

“Så nævn også min løn,” indskyder Amalie. “Jeg tjener jo intet, når balletten aldrig bruger mig, bare fordi dansedirektør Larcher er bange for, at jeg skal få et anfald på scenen. Er der flere småkager?”

Moren ser overrasket på det tomme fad, rejser sig og tager det med ud i køkkenet for at fylde det igen.

“Apropos Collin,” siger Heiberg i hendes fravær, “har han så talt med Dem om Deres kostume, jomfru Patges?”

“Hvad har teaterdirektøren med kostumerne at gøre?” spørger det ene af morens gudbørn i sofaen, han tror nok, det er Marianne.
“Under prøverne opdagede jeg7 at Hanne brugte et silkehårbånd, jeg forærede hende ved vores andet møde, som livbånd til sit kostume. Det viste sig desværre at være af nød, og ikke af lyst. Dr. Ryge, teatrets kostumebestyrer, havde nægtet hende et nyt bånd til rollen som Trine Rar.”

“Ja, det er rigtigt,” bryder Amalie ind og gør sin stemme dyb i en parodi på Ryge. ‘“Hvordan satan tror du, teatret har råd til den slags pynt, tøs? Der er sgu gamle kjoler nok i garderoben, som kan sys om’.” Hanne rødmer af forlegenhed, Marianne og Malene fniser over bandeordene, og Amalie forsikrer, at det er sådan, den store skuespiller taler.

“Hvad gjorde De ved det, hr. Heiberg?” spørger det gudbarn, der må være Malene, hun er egentlig ganske køn.

“Jeg opbød al min autoritet, handlekraft og viljestyrke - og sladrede til teaterdirektøren.” Han venter, mens tøsebørnene fniser af, i modsætning til visse andre er de et taknemmeligt publikum. “Collin lovede, at hvis det gentog sig, ville han selv forestå Hannes garderobe.”

Igen afbryder Amalie, men nu med et nyt emne.

“Skriver De mange breve, fru Gyllembourg?”

Hun har fundet en bunke beskrevne papirark i morens chatol og står nu med dem i favnen. Før Heiberg kan nå at rejse sig, kommer moren løbende fra køkkenet og redder papirerne, lægger dem tilbage i chatollet og låser låget.

“Det er skam ikke breve, min ven, det er min nyeste novelle.”

“Er De sådan en slags forfatter?”

Heiberg kan se på sin mor, at hun gerne vil reddes.

“Jeg redigerer og udgiver et blad, der hedder Kjøbenhavns flyvende Post," forklarer han Amalie. “Engang jeg stod og manglede stof, tilbød mor at hjælpe. Det nummer, hvori hendes første novelle blev bragt, blev udsolgt på en uge. Jeg var hende meget taknemmelig, lagerleje til gamle oplag er min største udgift.”

Moren rømmer sig og spørger, om de unge gæster vil se en kortkunst. Hun beder Hanne trække fra bunken, huske kortet og stikke det
tilbage. Uvægerligt kommer det rigtige kort frem, selvom alle prøver flere gange. Heiberg kender selv et par kunster, som han viser til selskabets begejstring, nu bliver Amalie grebet af stemningen, og før nogen kan nå at standse hende, samler hun kopperne og en sukkerskål, stiller dem i et mønster på tæppet og trækker Hanne ud på gulvet.

“Kom, lad os danse.”

De to søstre opfører nu æggedansen fra balletskolens optagelsesprøve midt i stuen, mens de med lyse stemmer nynner melodien. Deres små fødder går som trommestikker, hurtigere og hurtigere rundt om kopperne, og selvom ingen af dem ser ned en eneste gang under den syv minutter lange seance, står hele stellet, til morens lettelse, urørt tilbage, da de,er færdige.

“Åh, jeg havde næsten glemt, hvor meget jeg holder af at danse,” siger Hanne forpustet og smider sig i sofaen.

“Vi dansede også den aften, vi mødte Harboe,” kommer Amalie i tanker om. “Kan du huske det?“

“Harboe?” gentager Heiberg og mærker en udefinérbar uro i kroppen. “Er det en beundrer, jomfru Påtges?”

“Ork, Harboe er meget mere end det.”

“Malle,” forsøger Hanne at sige, “jeg tror ikke ...”

“Hold nu op, det er da en sjov historie. Det er mange år siden, men jeg husker det vældig godt. Nu skal I høre, allesammen. Far havde sat os, altså mig og Hanne, til at danse på billardbordet, lige hernede i hans værtshus i Brogade, som vi gik forbi på vejen herud, og da vi var godt i gang ...”

“Jeg er bange for, at vi bliver nødt til at gå.”

Hanne står i gangen med sjalet om skuldrene. Vil hun virkelig forlade selskabet nu? Heiberg havde ellers for en gangs skyld gerne lyttet til, hvad Amalie havde at sige, men opbrudsstemningen breder sig, snart trænges alle i entréen, og moren griber igen Hannes små hænder.

“Det har været en dejlig aften,” siger hun. “De må komme igen så ofte, De vil, hvis det kan more Dem at tale med en gammel kone som mig.”
“Ork, Hanne elsker at sidde og snakke gammelt,” råber Amalie over skulderen, mens hun buldrer ned ad trappen.

De to tøsebørn bor andetsteds i huset og behøver ingen til at følge sig hjem, men Heiberg tager Påtges-søstrene under hver sin arm gennem den lyse forårsaften, der genlyder af fuglesang, og da de passerer værtshuset i Brogade, er det hans tur til at se ind gennem de mørke vinduer. “Så her dansede De på billardet,” bemærker han.

“Det skal De ikke tænke mere over,” skynder Hanne sig at sige. “Det var en barneleg. Jeg var kun otte år gammel.”

“Den, der vil nå langt, må begynde tidligt. Hvad denne Harboe angår ...”

“Udfrit mig ikke om ham, hvis De fortsat vil være min ven!”

Sådan er han aldrig før blevet talt til af så ung en pige, men da han vil irettesætte hende med en velanbragt sarkasme, standser han brat op. Blikket i de mørkeblå øjne tilhører ikke noget barn.

Foråret er kommet over byen med en række varme dage. Gaderne genlyder af stemmer, barnegråd og skænderier fra lejlighedernes åbne vinduer, og stanken fra rendestenene er tung og gennemtrængende.

Hansen drejer ind gennem den lave port, hvor han to måneder tidligere stødte på Johan Gebhard Harboe og fik hans visitkort. I baggården sidder en flok beskidte unger på knæ foran lokumsrækken - eller retiraderne, som de fine kalder dem - og plager en kat, der forgæves prøver at stikke af. I Pilestræde er selv dyrene fanget i elendigheden.

Han har forsøgt at blive klog på Harboes forhold til de to unge søstre. I snart en måned har han overvåget deres færden, men de har ikke aflagt flere besøg i Store Kongensgade. Til gengæld er der en livlig trafik af mandfolk gennem baghuset. Måske er stedet et bordel, måske et værtshus eller en af disse billardsaloner, der er blevet så moderne, men ureglementeret er det under alle omstændigheder, og den slags snavs vil Hansen ikke have i sit kvarter.
Mens han står og betragter baghuset, går den frønnede dør op, og en kvinde kommer til syne med en spand køkkenaffald.

“Mutter Patges?” udbryder han.

Den sidste, han har forestillet sig at møde her, er den tyske madmor, der dagligt bespiste ham og de andre befalingsmænd i Ålborg. Hun betragter mistroisk hans vægterfrakke. Sidst hun så ham, var han iklædt rød uniformsjakke med skrårem, men ellers ligner han sig selv. Ovenikøbet huskede han at barbere sig i morges.

“Det er jo mig,” siger han og slår ud med armene. “Korporal Hansen!”

Opklaringen kommer langsomt over det slidte ansigt, uden at mutter Patges af den grund smiler.

“Hvad gør Han her? Andet Jyske Regiment ligger i Sonderburg.”

“Hæren og jeg gik hver sin vej.”

Han er fuld af ægte beklagelse, for havde det været muligt, var han gerne blevet i trøjen. Det ses tydeligt, at lykken også har været hård mod mutter Påtges, og måske er det derfor, hun fatter medlidenhed og byder ham indenfor. Hendes hjem er bart, charmeforladt og indeholder kun det allermest nødvendige, men Hansen kan godt lide de umage stole omkring det slidte bord, det afslappede forhold til rengøring og de bare, fordringsløse vægge. Det hele minder ham om gården derhjemme, og da hun vender tilbage fra køkkenet med en dyb tallerken og en ske, er han nær ved at råbe højt af glæde.

“Sauerkraut und Wurst,” præsenterer hun retten. “Mange enlige herrer fra kvarteret har frokostabonnement her. Normalt efterlader de ikke meget, men i dag er der rester.”

Mysteriet om trafikken til og fra det skæve baghus er løst, og Hansen kaster sig med god samvittighed over kålen og de små, hjemmelavede pølser. Længe bliver der ikke sagt noget. Han slubrer, tygger, søber og tørrer fedt af hagen med ærmet. Hun iagttager ham, mens hendes agtpågivenhed langsomt fordamper.

“Ja, det var rigtignok ikke i går,” siger hun til sidst, som fortsættelse af en lang samtale, der ikke har fundet sted. “Hvordan er Han endt i København? Han var dog fra Himmerland, nicht wahr?”
Hansen nikker, men har med ét en klump i halsen. Maden, smagen, lugtene, det hele bringer så mange indtryk tilbage fra mutter Påtges’ hjem i Ålborg. Når han og kammeraterne sad i hendes højloftede sal og indtog den gode, solide mad, og når de bagefter skålede i snaps eller rom, og når de fandt kortspillet frem, og de grinede sammen, så glemte han næsten elendigheden i Ålborghus Slot på kanten af sundet, hvor regimentet lå. Det var gode tider. Måske endda de bedste i hans liv. “Er De stadig gift?” spørger han for at tale sig væk fra minderne. “Hvem tror Han ligger derinde og sover?” Hun nikker mod soveværelset, hvorfra der lyder en tung snorken. “Jeg lukker ikke fremmede ind, når min mand ikke er hjemme.”

“Jeg er da ingen fremmed, mutter Patges.”

“Måske ikke.” Hun trækker på skuldrene og smiler. Trods de dårlige tænder er hun ganske køn. “Heinrich er ikke meget værd, men han er dog far til mine børn, så jeg bliver vel zusammen med ham en tid endnu.”

“Jeg husker Deres to døtre. De dansede og kravlede rundt mellem benene på os officerer ved bordet.”

“Ach, de er ikke længere børn. De er nu store og kønne og arbejder ved teatret.” Stoltheden over døtrene får mutter Påtges til at tø yderligere op. “Jeg havde syv andre børn, som Hansen aldrig nåede at møde. To af dem har vi mistet, men vores stolthed, Juliane, er i en god familie indgiftet. Hendes mand er kopist ved Rentekammeret. Desværre kunne Heinrich og jeg ikke deltage i brylluppet. Vi er jo blot fattigfolk. Men hun bor her i byen, og det hænder, at vi hører fra hende. De andre, ja, de er in alle Winde zerstreut.”

“Min familie er også spredt for alle vinde,” siger han med brudt stemme, og medfølelsen i mutter Påtges’ gode, mørke øjne er næsten mere, end han kan bære. “De af dem, som ikke er døde.”

“Deres far var streng, husker jeg.” Han bemærker, at hun har skiftet tredjepersons tiltaleformen ud med det lidt mere personlige De. “Han kunne ikke tilgive, at De gik i Militåret, nicht wahr?”

“Han var en satan!” hvæser Hansen heftigt og begynder uvilkårligt
at fortælle om faren, der fandt ris og stok frem i tide og utide for at tæve sine to sønner som straf for både ægte og indbildte synder, mens moren sad i et hjørne og græd. Efter nogen tid begynder mutter Patges adspredt at rydde bordet. Han prøver at fastholde hende, for det er længe siden, han sidst har været så fortrolig med nogen, og han slipper nødigt den bløde, varme følelse af samvær.

“Da jeg fyldte ti, fik jeg plads som mugedreng på godset og troede, jeg var kommet i himlen. Dér tog jeg vel nok fejl. Ridefogeden var en stor drukkenbolt, som sendte mig til høkeren efter snaps i tide og utide. Også om vinteren i frostvejr. En gang varmede jeg mig ved høkerens kakkelovn, selvom jeg fik at vide, at det bare ville gøre ondt værre. På tilbagevejen gennem snedriverne brændte mine fødder som ild.”

Ved et heldigt tilfælde har han atter hendes fulde opmærksomhed. “Det oplevede også min søster og jeg, da vi på bare tæer gik fra Frankfurt nach Hamburg. So etwas sollen Kinder niemals erleben.”

“De har ret, den slags burde børn aldrig udsættes for. Men jeg tog min egen hævn for ydmygelserne.”

“Hvordan?” spørger hun og skænker snaps i to glas.

Han drikker ellers aldrig, det har ridefogedens dårlige eksempel af-skrækket ham fra, men den klare væske varmer i hele kroppen.

“Ridefogeden gav mig altid penge med til høkeren, men i stedet for at betale fik jeg skrevet snapsen på godsets regning og beholdt mønterne selv. Det fandt han først ud af, da opkrævningen kom, og han fik skældt huden fuld for at fulde sig på godsejerens regning. Ridefogeden kunne godt regne ud, hvad der var foregået, så han opsøgte mig, mens jeg var alene i marken. Jeg forsøgte at flygte, men han red mig op, som et dådyr ved en parforcejagt, og så tævede han mig, som jeg aldrig er blevet tævet hverken før eller siden. Han slog og sparkede, med næver og ridepisk og jernbeslåede støvler, indtil jeg mistede bevidstheden. Jeg var 13 år gammel.”

Den voldsomme historie har endegyldigt indfanget mutter Patges, der med store øjne spørger, hvad der videre skete. Hansen fortsætter i en rus af ren fortællelyst.
“Jeg vågnede om aftenen mellem buske og mørke stammer. Først kunne jeg ikke forstå, hvor de åbne marker var blevet af. Jeg forsøgte at røre mig, men alt gjorde ondt. Mit ene ben var brækket. Ridefogeden troede, han havde tævet mig ihjel og havde tænkt, at efter et par dage i skoven, hvor dyrene bed af mit lig, ville ingen længere kunne sige, hvem eller hvad der havde gjort det af med mig.”

Mutter Påtges gisper og holder chokeret hånden for munden. “Hvordan overlevede du det?”

Ingen af dem kommenterer, at hun nu tiltaler ham med et fortroligt du.

“Jeg svævede ind og ud af bevidstløsheden natten lang. Ved daggry hørte jeg nogen synge. Jeg råbte på hjælp, og en pige kom hen til mig fra stien, så lys og smuk, at jeg troede, hun var en engel. Hun gav mig vand og hjalp mig hjem til mine forældre, hvor min mor tog imod og plejede mig. Hun gik op til godsejeren og fortalte, hvad der var sket, og hvor tæt han havde været på at blive involveret i mord. Det fik ham til at afskedige ridefogeden. Den djævel endte sine dage på et gammelt husmandssted, hvor han levede alene, fordi ingen ville kendes ved ham. En vinter blev han fundet død i sin seng.”

“Så blev du dog hævnet af skæbnen, Hansen.”

“Mere end det, for det var mig, der slog ham ihjel.”

“Gott im Himmel, hvad siger du dog?”

Hansen ved, at han burde holde tæt med den sidste del af historien, men mutter Påtges’ slidte ansigt er ikke kun åbent af overraskelse og chok, men også af sympati, og hun skænker en snaps mere, som han skyller ned i en enkelt slurk.

“En vinternat, da jeg var 16 år, sneg jeg mig ud til ridefogeden og fandt ham i sengen, fuldt påklædt og bevidstløs af druk. Jeg satte mig overskrævs på ham, så han ikke kunne røre sig. Han vågnede og genkendte mig, 'Hvad satan gør du her, din skide skarnsknægt?’ råbte han. Jeg måtte holde hånden for munden på ham. Da han vred og vendte sig, lagde jeg den anden hånd på hans hals. Til sidst lå han stille og trak ikke længere vejret.”
På den gamle ridefogeds rynkede strube var der mærker efter Hansens fingre, de let adskilte læber var svagt blå, de halvåbne øjne havde røde blodudtrædninger. Overvældet af erindringen falder Hansen på knæ foran mutter Patges.

“Det var jo ikke min mening,” hulker han ned i hendes skød, “jeg sværger, jeg tog ikke derhen for at slå nogen ihjel. Jeg ved knap nok, hvordan det skete. Jeg forsøgte at bringe ham tilbage til livet, men det nyttede ikke. Til sidst flygtede jeg derfra.”

Hun aer forsigtigt hans tynde hår.

“Doch, det var drab,” mumler hun for sig selv.

Han stivner under hendes hånd. Han har udleveret sig selv, gjort sig sårbar, blottet sig, og mutter Patges kan gå til myndighederne, selvom ingen dengang fattede mistanke om hverken vold eller mord. Tværtimod var alle i sognet overbevist om, at ridefogeden havde drukket sig ihjel.

“Jeg er from protestant,” siger hun til sidst. “Jeg beder hver dag, selvom jeg ikke ofte går i kirke. Men der findes mennesker, hvis gerninger er så onde, at de fortaber deres ret til livet. Gott im Himmel vil ikke dømme dig for at bringe en synder for sin himmelske domstol i utide.” Lettelsen skyller gennem ham som en stormflod.

“Tak,” hvisker han rørt og trykker hendes ru hænder. “Tak. Tak.” “Tak mig ikke.” Hun har et fjernt blik i de mørke øjne. “Jeg har selv gjort ting i mit liv, mange ville finde utilgivelige.”

“Hvad har du dog gjort, mutter Påtges?”

Hun fortryder sin åbenmundethed og ser væk.

“Det kan jeg ikke fortælle. Men sig mig, hvordan kom du her til København? Er du på flugt fra loven?”

“Så kunne jeg ikke være natvægter. Næh, det er såmænd ganske banalt. Jeg forelskede mig i den forkerte. Min mor skaffede mig plads hos provst Jensen i Hornum, hvor jeg snart havde det bedre end nogensinde. Efter et halvt års tid i provstens gode, milde tjeneste, fortalte en ung pige i huset mig, at hans yngste datter, Juliane Marie, der var vanfør og halt, var begyndt at se langt efter mig. Min mor havde advaret mig mod at komme herskabet for nær, men jeg lyttede ikke.”
“Gjorde du provstedatteren med barn?”

Hansen ryster på hovedet.

“Alle på egnen vidste, at hun ikke var fødedygtig, og desuden nærmede hun sig de 30 år, så det var vanskeligt for bende at finde bejlere. Men mig ville hun have, og en dag, jeg faldt ned fra staldens tag, mens jeg hjalp med tækningen, insisterede hun på at bade mine skrammer selv. Hun fik mig båret ind i bryggerset, hældte varmt sæbevand i et kar og bad mig tage tøjet af. ‘Jeg kan ikke blotte mig for et fruentimmer,’ sagde jeg. ‘Det skal du såmænd ikke undse dig for,’ svarede hun, ‘for jeg undser mig ikke spor.’ Nu tog hun selv klæderne af mig, og jeg var nødt til at sætte mig i baljen. Men da badet varede temmelig længe, blev jeg utålmodig og sagde, at nu var det vel snart nok med den kur. ‘Stor og stærk er du, Jørn,’ sagde hun, ‘men du forstår ingenting, medmindre du får det ind med skeer,’ og så stak hun hånden ned i vandet og fandt et af de få steder på min krop, der ingen skrammer havde.”

Hansen er lettet over mutter Påtges’ indforståede smil, for han vil nødigt gå i detaljer med, hvad der videre skete.

“Blev du så jaget af gårde, Hansen?”

“Nej, tværtimod. Provsten kunne ikke afsætte datteren til andre, så da sladderen nåede ham, gav han os uden videre lov til at gifte os. Han lovede os en lille gård og et par køer som medgift. Desværre betingede han sig også, at forlovelsen skulle vare to år. Det var min ulykke. Var vi straks endt på vores eget sted, kunne alt være gået godt.”

“Men det var ikke det, der skete?”

“Nej, for ved næste skiftedag kom en ny pige i provstens hus. Hun hed Kirsten, og hun var smuk og lyshåret, og så god og varm som en solskinsdag, og jeg genkendte hende straks som den engel, der havde hjulpet mig hjem, dengang ridefogeden efterlod mig i skoven. Det varede ikke længe, før vi begyndte at gå i engen sammen, men selvom hun var et par år ældre end mig, var hun meget uskyldig og ville ikke lade mig kysse hende andre steder end på kinden. Hun ville slet ikke høre tale om at springe i høet med mig, men alligevel blev provstedat-
teren rasende og brød forlovelsen, og jeg måtte forlade gården, hvor jeg havde haft det så godt.”

Hansen hænger bedrøvet med hovedet. Mutter Patges venter tålmodigt, til han af sig selv fortsætter.

“Jeg og Kirsten lovede hinanden, at vi altid skulle være sammen. Desværre havde hendes forældre andre idéer. De forlovede hende med en anden, og hun ville ikke gå imod deres ønske. I min ulykke meldte jeg mig til Andet Jyske Regiment i Ålborg. Efter et år som menig blev jeg forfremmet til korporal og kunne indtage mine måltider uden for kasernen. Og da var det, jeg mødte dig, mutter Påtges.”

“Hvorfor er du ikke forblevet soldat? Du var så flot i din uniform. Sådan en søn kunne jeg selv have ønsket mig.”

Det er sandt, at han så godt ud i regimentsklæderne, og han var gerne blevet på kasernen. Han kunne have affundet sig med den ensformige hverdag, den hårde eksercits, officerernes urimelige straffe og den meningsløshed, der ligger tungt over en hær i fredstid. Men noget andet trak i ham.

“Jeg kunne ikke holde den tanke ud, at Kirsten skulle giftes med en stodder, hun ikke elskede. Efter to år uden besked hjemmefra, besluttede jeg at aflægge et besøg. Jeg lånte 100 rigsdaler fra regimentskassen og håbede, at ingen bemærkede det. Det var en fejl. Ikke bare var Kirsten gift og lykkelig med sin nye mand, men lånet blev opdaget, mens jeg var borte. Så snart jeg vendte tilbage til kasernen, blev jeg sat fast, selvom jeg havde alle pengene på mig.”

Han fortæller ikke i detaljer om tiden i kachotten, hvor han frøs som en lille hund i sin celle, eller om vagternes gentagne ydmygelser, de mange tæv og ensomheden under kasemattens murstenshvælvinger, der var nasr ved at få bugt med ham. Da han omsider blev trukket ud i dagslyset igen, var det for at optræde som hovedperson i en ceremoni på gårdspladsen mellem de slidte bindingsværksbygninger, hvor en løjtnant i overværelse af hele regimentet beordrede ham til at afføre sig uniformsjakken og løbe spidsrod mellem to rækker af kammerater, der tævede løs på ham med spanskrør.
“Jeg vendte hjem til Himmerland. Her ventede flere dårlige nyheder. Min mor var død efter en kort og heftig feber i vinterens løb. Det samme var Kirsten, da hun forsøgte at føde sit første barn. På gården var min far og bror alene tilbage, for min søster havde åen taget i foråret. Far sad i det mørke kammer, sagde ikke et ord og nægtede at komme ud. ‘Ja, så’n er det altså gået,’ sagde min bror. ‘Mor og Lise er døde, far er tovlig, gården er min, og her er du ikke velkommen’. Jeg levede nogle år på landevejen, hvor jeg hjalp en skærsliber med hans arbejde, men til sidst ville jeg til København. Det har altid været min drøm at blive betjent og fange forbrydere, men politikorpset ville ikke have mig. Jeg var jo afskediget i vanære fra militæret, og det stod i min soldaterbog.”

Mutter Patges klapper hans hånd. Forståelsen, der strømmer imod ham, varmer og gør ord overflødige. Tavse sidder de over for hinanden i den mørke stue, indtil den fjerne lyd af klokken i Nikolaj Tårn minder ham om tiden.

“Jeg må gå,” siger han til sidst. “Pligten kalder.”

“Warte mal.” Hun går hen til den slidte kommode og vender tilbage med en lap papir. “Denne billet er til Det Kongelige Teater. En af mine piger optræder i morgen, og kunstnernes familier modtager altid en fribillet. Hun er kun 14, men vistnok meget populær.”

“Kan så ungt et menneske stå på scenen?”

“Hanne er intet menneske, hun er ein Vesenl”

Et væsen, det er måske lige stift nok, men Hansen vil ikke kaste vrag på gaven, så dagen efter møder han op ved teatret på Kongens Nytorv klokken fem, som der står på billetten. Den dårligt oplyste forhal er overraskende lille for så stort et hus, og da den hurtigt bliver fyldt, går han i stedet ind i den højloftede sal og beundrer fortæppet, der forestiller en flok englebørn, som trækker et mørkerødt forhæng til side og afslører en solbeskinnet terrasse med statuer langs rækværket og en tempelby på et bjerg.

“Det var ellers noget af et skilderi,” mumler han imponeret.
Bænkene fyldes langsomt omkring ham, larmen tager til, og efter en lille times tid er salen ét stort virvar af snak, latter og spædbørns vrælen. Stanken af uvasket tøj, svedige kroppe, madpakker og medbragt sprut blander sig med lugten af husets fugt og ælde, og det hele ligger badet i det varme skær fra den store, dråbeformede lysekrone i loftet. Han er uvant med at være omgivet af så mange mennesker og er nær ved at flygte, da der pludselig lyder to metalliske slag på en jernstang. Snakken forstummer, lysekronen forsvinder op i loftet, og det samme gør fortæppet med tempelbyen. En skolestue bliver synlig i skæret fra en række olielamper på forscenen. Et par velvoksne karle er i færd med at bære skolebænkene ud, mens tre kvinder står midt på scenen og taler højt om, hvordan aftenens fest skal arrangeres.

Historien om en pigeskole, der får besøg af et par drenge, kan han let forholde sig til, for den slags løjer deltog han også i som barn. Hovedpersonen, Trine Rar, er bedårende rap i replikken og skarp i blikket, og med sine kommentarer til de andres tåbeligheder rejser hun gang på gang en latterstorm i salen. Hun er et lys, som man, skønt blændet, ikke kan tage blikket fra, hendes hviskende fløjlsstemme overdøver alle andre, hun er lille og spinkel, men kraftfuld og stærk som et tårn af sten, og hun indfanger publikum i sit diskrete oprør mod enkefru Bittermandels tyranni, som, forstår han instinktivt, er en parodi på øvrighedens magtfuldkommenhed. Han overraskes gang på gang af den indviklede handlings krumspring, griner ad forvekslingerne og nynner med på de iørefaldende sange, og selvom han er usikker på, hvad det er, han oplever, føler han sig som medlem af noget vigtigt, sjæleligt forbundet med det øvrige publikum af den delte oplevelse, og da forestillingen slutter, klapper han som en vanvittig, indtil skuldrene værker, og hænderne er ømme, og salen er halvtom, og han forstår, at det hele e r ovre, og han skal gå.

Ude på Kongens Nytorv står folk i små grupper og diskuterer stykket. Han lytter til brudstykker af deres samtaler.

“Hvor er Aprilsnarrene dog en forfinet morsom forestilling,” siger en.
“Ja, især den lille Hanne Patges,” istemmer en anden.

Forundret indser Hansen, at Trine Rar var mutter Patges’ datter, som i sandhed ikke er noget menneske, men netop et væsen. En tredje roser musikken, en fjerde den nymalede kulisse, og han giver dem alle ret, og han bliver stående for at fastholde stemningen, mens teatergængerne hilser farvel, stiger ind i deres kareter eller forsvinder til fods i mørket, og til sidst står han alene tilbage med fejemanden og føler sig som smeltet voks. Saligt smilende vandrer han ud til rytterstatuen midt på pladsen, vender sig mod teatrets facade og ser lysene gå ud ét for ét. Til sidst er bygningen mørk, udslukt og forladt af det liv, som kort forinden vibrerede i dens dyb, og han fyldes af en smertelig sorg, et knugende tab, en længsel efter at finde tilbage til det anonyme fællesskab, han netop har været del af.

Hvis det er teater, vil han opleve det igen.

Tirsdag

Den 24. marts 1829

Heiberg er fuld af tvivl, mens han går op ad trappen til Domhusets forhal og spørger efter politifuldmægtig Svendsen. Han er yderst forbeholden, mens han bliver vist vej til et trangt, beklumret kontor på tredje sal, men slapper af ved synet af den undersætsige funktionær i seler og skjorteærmer, der sidder bag skrivebordet og ryger pibe. Der er noget beroligende ved hans uengagerede blik.

“Mit navn er Johan Ludvig Heiberg. Jeg kommer på vegne af Aren-tine Harboe for at få udleveret den pistol, hendes bror tog sit liv med.” Han folder et brev ud og rækker det frem. “Dette er en underskrevet fuldmagt.”

Det er ikke Arentine Harboe, der har skrevet brevet, men derimod Hanne Påtges, og han er på det rene med, at der er tale om dokumentfalsk. Det forsøgte han også at overbevise hende om dagen før, men hun insisterede på at gå med ham hjem til lejligheden i Store Kongensgade, og det kunne han jo ikke sige nej til. Her satte hun sig ved hans arbejdsbord med pen og papir, og det er udelukkende, fordi hendes store, mørkeblå øjne så på ham med en så inderlig hengivenhed, at han nu, mod bedre vidende og med falsk forsæt, forsøger at lokke et stykke bevismateriale ud af ordensmagten. Hvis det er sandt, at en god samvittighed er tegn på, at man husker dårligt, ville han ønske, at hans hukommelse fungerede mindre upåklageligt.

“De har ikke jomfru Harboe med?” spørger politifuldmægtigen.
“Arentine Harboe er stadig upasselig efter sit sidste besøg.”

Heiberg overvejer at tilføje en vittig bemærkning om kvinders svaghed, men fornemmer, at det ikke er rette forum. Svendsen rømmer sig og banker piben ud i et askebæger af krystal.

“De antyder, at jeg gik for vidt, da jeg viste hende brorens lig?” “Siden De selv nævner det. Så vidt jeg har forstået, var jomfru Harboe i forvejen ude af ligevægt, og synet af den døde har gjort hende ganske fortvivlet.”

Det er alt sammen noget, Hanne har instrueret ham i at sige, og det får ham til at føle sig ubehageligt tilpas. Han sveder og ryster og er overbevist om, at han vil blive gennemskuet, men Svendsen lægger bare piben og rejser sig.

“Det beklager jeg dybt,” sukker han og dupper panden med et lommetørklæde. “Jeg må give Dem ret i, at det ikke var forsvarligt at lade en svag kvinde opleve en sådan rædsel. Jeg beder Dem overbringe hende min undskyldning, hr ... var det Heiberg?”

Da han bekræfter navnet, sker der noget besynderligt. Den brødebetyngede politimands triste ansigt lyser op af iver og begejstring, han kommer til live, smiler og læner sig frem.

“Så er det Dem, der skriver disse herlige vaudeviller? Javelja! De skal vide, at min kone og jeg holder meget af Deres arbejde.”

I modsætning til skuespillerne er Heiberg uvant med at blive genkendt af fremmede, og når det en gang imellem sker, undrer han sig ofte over, hvem han kan tælle blandt sine beundrere. Den anonymt udseende funktionær, som han pludselig finder overordentligt sympatisk, er en af de mere uventede.

“Det er endnu ikke lykkedes os at få set Elverhøj,” fortsætter Svendsen. “Abonnementsbilletterne er solgt året ud, og billethøkernes priser kan en ydmyg embedsmand som jeg slet ikke betale.”

Heiberg har selv stået i den ubehagelige situation at måtte købe billet til grov overpris af en sortbørsbølle, der respekterer scenekunsten langt mindre end det beløb, salget kan indbringe ham. Svendsen beklager, at ordensmagten ingen bemyndigelse har til at sætte en stopper
for uvæsnet, finder en trækasse frem, der ikke er meget større end en cigaræske, og sætter den på bordet imellem dem.

“Det omtalte våben lå opbevaret i denne boks ved siden af liget. Tidligere i dag afhentede ligvognen den døde for at bringe ham til Almindeligt Hospital. Jeg gik herop med kassen. På vejen forekom den mig noget let, men jeg tænkte ikke over det. De kan sikkert forestille Dem min skuffelse, da dette syn mødte mig.”

Han slår låget op.

“Der er jo ingenting i,” udbryder Heiberg.

“Netop. Pistolen er bortkommet i nattens løb. Fjernet fra en aflåst celle, hvor kun ganske få mennesker vidste, at den lå. Blandt dem var jeg selv, Arentine Harboe ... og Johanne Luise Påtges.”

Det tager ham et øjeblik at forstå, hvad politifuldmægtigen antyder.

“Mener De, at jomfru Påtges skulle have noget med våbnets forsvinden at gøre?”

“Jeg har tænkt meget over det ...” Svendsen afbryder sig selv. “Om forladelse, De må jo kende hende. Hun spiller med i Deres stykker. Jeg skulle aldrig have antydet, at en kvinde ... men forstår De, jeg er ganske på bar bund.”

“Tænk ikke mere over det.”

Omstændighederne har forhindret Heiberg i uretmæssigt at tilegne sig en genstand, som ikke er hans. Mere end noget andet er han lettet over at have udført den tjeneste, han har lovet Hanne, uden at have gjort sig skyldig i en ulovlighed. Det kan jo aldrig være hans fejl, at pistolen har forputtet sig, hvad rolle spiller det også, om den hører til dr. Ryges kostume? Den store skuespiller er en ubehøvlet karl, men en uddannet læge kan umuligt have noget med mord at gøre, om ikke andet fordi standspersoner kun begår ulovligheder, når risikoen for opdagelse er minimal.

Svendsen rømmer sig.

“Faktisk lovede jomfru Patges mig en autograf. Måske De, hr. Heiberg, vil minde hende om det, når De ser hende?”

“Jovist, jovist.”
“Jeg ville være Dem evigt taknemmelig. Det samme gælder min kone.”

“Ja, livet er kort, kunsten er lang.” Heiberg venter med hovedet på skrå, men det falder ikke politifuldmægtigen ind at bede om hans autograf. “Nå, men så vil jeg gøre som et spøgelse og gå igen.”

“Jeg må også indrømme,” fortsætter Svendsen og betragter den tomme æske på bordet, “at jeg har overvejet, hvordan en assistent fra Det Kongelige Klæde Oplag kan have skaffet sig sådan et våben.”

“Det Kongelige Klæde Oplag?”

“Ja, det var afdødes arbejdsplads.”

Heibergs mor har ofte købt stoffer og borter hos byens fineste forhandler af metervarer. Heiberg ser facadens høje vinduer for sig, en flot butik med en fornem kundekreds. Kan det virkelig passe, at Har-boe, den besynderlige, blege mand, arbejdede der?
Teatrets bagscene ligger øde hen, da Hanne går op ad trappen fra sceneindgangen. Det er først på eftermiddagen, dagens prøve er slut, og både kunstnere og scenefolk er hjemme til frokost. Ingen vender tilbage før ved firetiden, hvor skuespillerne klæder om til forestillingen klokken seks.

Hun har bygningen for sig selv i et par timer og håber, at det er nok til at finde dr. Ryges kostume fra Elverhøj. Hun ved, at kostumelageret findes et sted på teaterloftet. Hun har set kostumebetjentene komme ned deroppefra med dragter og kjoler i store kurve.

Det næsten vinduesløse baghus er mørkt som en grotte, så hun må famle sig frem. Trin for trin følger hun en trappe opad. Den ender på en smal svalegang højt over scenen. Forsigtigt går hun rundt om snoreloftet. Taljer og spil, forbundet med et virvar af reb, hænger på kryds og tværs i det støvede mørke. I et hjørne over forscenen finder hun endnu en trappe, der fører videre opad. Gennem en lav dør kommer hun ind i et bart, aflangt loftsrum. I det grå dagslys fra to små karnapvinduer hænger teatersalens store, dråbeformede krystallysekrone og glimter mat. På gulvet under de mange kerter er en cirkelrund lem plettet af årtiers voks. Slidmærker i gulvet antyder, hvordan lemmen kan skydes til side i to halvdele. Det er gennem den, lysekronen hejses ned midt i salen ved hjælp af et ankerspil.

Rummet er smalt og afgrænset til begge sider af skillevægge. En dør
midt i hver skillevæg fører videre til andre dele af den gamle bygnings loft. Hun åbner den nærmeste. Den glider op med en knirken. Bag den findes et støvet lager med hundredvis aflange ruller groft lærred, der ligger på solidt tømrede reoler. Det er bagtæpper, og de er mærket med påskrifter som Skovdekoration, Gademiljø og Riddersal. Midt blandt reolerne, der står med smalle mellemrum i mørket under hanebjælkernes spindelvæv, åbner et stort, rektangulært hul sig i gulvet. Tykke reb hænger ned langs det frie fald til scenen. Her kan rebtrækkerne montere bagtæpper på spillets kroge og hejse dem op og ned.

Hun går tilbage til loftsrummet med lysekronen og prøver døren i den anden skillevæg. Den er låst. Hun regner hurtigt ud, at hvis rummet bag den når helt hen til teatergavlen, må det være tolv gange tyve skridt. Så stort et areal står næppe uudnyttet hen. Et øjeblik er hun ubeslutsom. Så går hun over til det solide stativ, der omgiver og understøtter lysekronen. En stige fører opad i halvmørket. Hun trækker skørterne op om livet og begynder at bestige den. På toppen af stativet er ankerspillet monteret i højde med tagkonstruktionens vandrette bærebjælker. Gennem støttefagene, der holder spær og tagsten oppe, kan hun se hen over skillevæggen. Forsigtigt træder hun op på den nærmeste tværbjælke og mærker, om den kan bære. Med hjertet i halsen balancerer hun fra bjælke til bjælke hen mod det aflåste rum.

Hun når frem og klamrer sig til en muret skorsten. Herfra er der udsigt ned over et landskab af tøj, ophængt i lange rækker på utallige stativer. En række af trin er indmuret i skorstenen. Ad dem kravler hun ned mod gulvet til kostumelageret, der kun er svagt oplyst af et rundt vindue i gavlen. Et øjeblik står hun stille blandt de uoverskuelige mængder af tøj. Her lugter af støv, sminke, parfume og gammel sved. Hun find er hurtigt ud af, at kostumerne er opdelt i to sektioner, adskilt af en midtergang. Hun tænder sit medbragte lys og holder det op til de håndskrevne skilte, der er anbragt på enden af hvert bøjlestativ. Hun går mandfolkedragterne igennem, Dragter for fyrstelige personer, Borgerlige dragter, Militære dragter, hele vejen ned gennem stænderne til Almuedragter og Fattigdragter med et væld af underkategorier, Romer,
Araber, Inder eller Sigøjner. I sektionen på den anden side af midtergangen er kvindedragterne ophængt efter samme sindrige system.

I nærheden af den låste dørs inderside hænger kostumerne til de igangværende forestillinger. Her er papirstykker med titler bundet om bøjlerne: Aprilsnarrene, Ildprøven, De Uadskillelige og endelig: Elverhøj. Hun sætter lyset fra sig på gulvet og leder ivrigt blandt sorte bondekonedragter, farvestrålende kavaleriuniformer og adelsfruekjoler. Til sidst finder hun Christian den Fjerdes skarlagensrøde pludderbukser, skindvams og fjerhat og tager et bredt, hvidt skråbælte med kårde og cartouchelommer af bøjlen. Hun føler sig frem til pistolskeden. Dens stive læderform giver efter under hendes fingre.

Den er tom.
Hansen drejer forladepistolen med det mørke træskaft, det smukt ciselerede løb og den forsølvede hammer mellem hænderne. Han holder løbet op til ansigtet og snuser.

“Det er alligevel mærkeligt,” mumler han.

“Hvad?” surmuler Oskar.

Den unge kollega sidder på skamlen over for sengen. Hansen har aldrig før haft gæster i sit loftskammer. Han har været flov over lydene fra etagen nedenunder, men nu er her stille.

“Hverken hane eller løb lugter af krudt,” forklarer han. “Det burde de gøre, hvis pistolen er blevet affyret for nylig.”

“Nogen på Politikammeret har vel rengjort den,” foreslår Oskar vredt. “Du er vel klar over, at jeg har gjort mig til tyv for din skyld?” Den unge kollega har det dårligt med at have begået en ulovlighed. Der skulle også en del overtalelse til, før han gik med til at stjæle pistolen fra den celle, hvor politifuldmægtig Svendsen i sin uendelige visdom havde besluttet at opbevare den.

“For retfærdighedens skyld,” retter Hansen ham.

“Hvilken retfærdighed?”

“Mener du ikke, at en morder bør straffes for sin ugerning, selvom det er en kvinde?”

“Hvordan kan du vide, at det var en kvinde, der skød Harboe?” “Har jeg ikke haft ret i alt andet?”
“Politiet siger, at Harboe begik selvmord. Måske har de ret?”

Oskar er skræmt over at have været i cellen med liget, bange for at blive afsløret som tyv og usikker på, hvad der nu skal ske. Han er med andre ord modtagelig for argumenter.

“Jeg kender min ballistik,” siger Hansen. “Harboe blev myrdet, præcis som jeg forklarede dig, og eftersom politiet ikke vil indse det, er det op til os to at finde den skyldige. Skal vi ikke til bunds i denne sag?” Oskar er på vippen. Alt, hvad han mangler, er et sidste skub.

“Jeg kan ikke gøre det alene,” siger Hansen og slår næven ned i sin åbne hånd, så det klasker. “Hele sagen står og falder med dig, Oskar.” “Gør den det?”

“Det er klart. Den skyldige kender mig. Hvis vedkommende ser mig igen, bliver hun mistænksom. Det er her, du kommer ind i billedet.” Det åbne blik kryber ligesom ind i sig selv, Oskar bliver mindre, og hans stemme bliver hæs af angst.

“Hvad vil du nu have mig til?”

“Jeg vil såmænd invitere dig i Det Kongelige Teater. På søndag, når Elverhøj går. Men du har måske allerede set forestillingen?”

Hansen ved med sikkerhed, at Oskar kun af omtale kender kongestykket, der siden premieren i efteråret er gået ikke mindre end 14 gange over scenen. Elverhøj har taget byen, pressen og hoffet med en sådan storm, at både dronningen og prinsesserne har genset den ved mindst to lejligheder, og rygtet siger endda, at kongens elskerinde, oberstinde Dannemand, har overværet forestillingen fra hofdamelogen. Den saftige lokkemad får Oskars tvivl til at fordampe. Nu er han ikke længere optaget af pistolen, men af den kommende aften og dens muligheder - men også dens begrænsninger.

“Jeg ved ikke, om jeg har råd, Hansen. Al min løn går til familien.” “Råd? Det skal du ikke bekymre dig om. Jeg giver.” Hansen griner lunt over den unge kollegas ansigtsudtryk. “Se ikke så imponeret ud. Med så kort varsel kan jeg kun skaffe pladser i parterret.”

Sådan kaldes den bageste tredjedel af salen, hvor der ikke findes bænke, men hvor man står op på det slidte gulv, indhegnet af jern-
stænger, så man ikke kan komme til at blande sig med det øvrige publikum. Det er salens billigste billetter - kvinder er forment adgang, så halvdelen af kundegrundlaget mangler - men det er her, magten ligger. De stående tilskueres hujen kan helt overdøve en skuespiller, så vedkommende må give op og forlade scenen, ligesom de kan ophøje nye talenter til stjerner med deres uforbeholdne jubel.

Der opstår ofte intern strid i parterret, for her består publikum af studenter, miskendte forfattere og lavere embedsmænd, der holder til i venstre side, mens håndværkere og handelsfolk står til højre. De første bedømmer opsætning og scenisk udførelse, mens de sidste lader sig føre med af følelsernes strøm. Her er Hansen i sit es, for selvom slåskampe straffes med udelukkelse i op til en måned, er det helt almindeligt at klappe dem, man er uenig med, op i ansigtet, så applausen tager form af velanbragte øretæver. Alt dette har Oskar kun hørt om, men teatrets hemmelige liv tiltaler ham umådeligt, og Hansen ved, at det er hans højeste ønske at opleve det.

“Hvordan skaffer du dog alle de teaterbilletter?” spørger den unge kollega.

“Det skal du slet ikke bekymre dig om. Og efter forestillingen går vi to om bag scenen og overrækker en buket blomster til jomfru Påtges. Var det noget?”

Oskar, der nu hiver spændt efter vejret, nikker overbevist.

“Det bliver en storartet aften,” slutter Hansen. “Men før vi kommer så vidt, vil jeg bede dig om at besørge et par småærinder for mig.”

Han rækker ud efter vægterfrakken og roder i dens lommer, til han finder Harboes lommeur og det brev til politiet, han skrev samme morgen.

“Nu skal du høre.”
Husene i Lille Strandstræde er solide og velbyggede. De er opført godt 100 år tidligere til købmænd og søfolk fra det nærliggende Nyhavn. Hanne betragter tankefuldt dr. Ryges embedsbolig i nr. 14. Det er et gråpudset palæ i to etager med hvidmalede vinduer, reliefstuk på facaden og en høkerbutik i den høje kælder. Stueetagen er skåret over i to lejligheder af en høj port. Det kan med andre ord godt passe, at Ryge og hans kone lever i hver sin ende af huset. Men kan hun også stole på resten af det, Nielsen fortalte hos Wexschalls i søndags? At Ryge-parret ikke kan døje hinanden og er tvunget sammen af Jonas Collin? Det sidste spørgsmål afgør alt. Og der er kun én måde at få svar på.

Hun følger Store Strandstrædes skrå løb gennem kvarteret tilbage til Kongens Nytorv. Her fortsætter hun forbi Kunstakademiets brune kasse til Gjethuset, et langt, hvidkalket hus i to etager med høj tagrejsning. Mest af alt ligner det en jysk herregårds fejlplacerede hovedbygning. Hun har hørt, at her var bronzestøberi med produktion af kanoner, dengang Danmark endnu havde en flåde af betydning. Nu benytter Søkadetakademiet faciliteterne, men hun ved, at teatrets skrædderværksted holder til i baghuset.

Hun træder fra gården mellem teatret og Gjethuset ind i en gang med en indbygget skranke langs den ene side. Bag den står en kvinde midt i trediverne med et kønt ansigt og rødbrune krøller.
“Goddag, fru Ryge. Kan jeg tale med Deres mand?”

“Han holder frokostmøde med operasanger Frydendahl i kontoret for enden af gangen. De kan vente på bænken der.”

I det store lokale bag skranken sidder skræddere med deres arbejde på en række af borde. Alle flader er dækket af stofrester, og et flor af sypiger sidder bøjet over reparationer og vedligeholdelse. Kostumer i forskellige stadier af færdiggørelse hænger på bøjler. På stativer. På vægge. Og på kraftige egebjælker i loftet. Hele stedet emmer af koncentreret travlhed.

“Hver gang jeg kommer her, bliver jeg imponeret over, at en kvinde bestyrer sådan et sted,” kvidrer Hanne muntert.

Betzy Ryge er efter sigende en bestemt dame, der ikke finder sig i noget. Hvis hun fornemmer, at hun bliver udspurgt, vil hun sikkert klappe i som en østers. Hanne forsøger derfor at konversere som en maitresse i et fransk salonstykke. Det er en genre, som hun, trods sine få år i faget, kender til fulde.

“Jeg har været teatersyerske fra min pure ungdom,” svarer fru Ryge og retter ryggen. “Syv skræddere og en halv snes sypiger kan jeg nok holde styr på.”

“Det kan ellers ikke være let at arbejde under sin mand.”

“Arbejde under ham? Gud fri mig vel! Gjethuset er mit ansvar.” “Deres ansvar, fru Ryge?”

Hanne har hørt, at den bedste måde at få folk til at tale videre på, er ved at gentage deres sidste sætning. Det viser sig at holde stik.

“Min mand har kontor her, men hvis han vil mine skræddere noget, må han gå gennem mig.” Fru Ryge standser op og ser for første gang grundigt på sin gæst. “Hvad skal De egentlig tale med ham om, jomfru Påtges?”

“Ah, det er vist noget, som kun han kan svare på.”

“Hvis det har med et kostume at gøre, er jeg mindst lige så duelig. Lad mig høre. Han og Frydendahl kan snakke længe endnu.”

“Det er ikke et kostume, fru Ryge. Det er et våben. Den pistol, Deres mand har siddende i bæltet, når han spiller Christian den Fjerde i
Elverhøj. En bekendt af mig har set den fra salen og spurgt, hvor den stammer fra.”

“Det er ingen hemmelighed. Alle scenevåben kommer fra Københavns Arsenal.”

“Og der bliver de også afleveret efter endt brug?”

“Naturligvis. Det er ikke attrapper, men rigtige pistoler og geværer. Dem kan man ikke have liggende og flyde. For eksempel skal geværerne fra Jcegerbruden afleveres straks efter forestillingen i aften.”

“Min bekendt er interesseret i at købe pistolen. Men jeg frygter, at Deres mand ikke vil give mig serienummeret.”

“Det har De uden tvivl ret i, for han kan ikke fordrage Dem, jomfru Påtges. Derfor har De også altid haft min sympati.”

“Vil De så hjælpe mig?”

Fru Ryge smiler indforstået, finder en stor hovedbog frem og slår op i den.

“Elverhøj, siger De? Lad mig nu se. Jeg tror, det er den her: ‘Forladepistol, skæfte af mørkt træ, ciseleret løb, forsølvet hammer’. I så fald er nummeret KAP-0346. KA står for Københavns Arsenal og P for pistol. Det står prentet på aftrækkerbøjlens underside.”

Fru Ryge har stukket en lille kæp i sin mands hjul. Hun smækker bogen sammen og stiller den tilbage på hylden. I det samme lyder der høje stemmer fra kontoret. Frydendahl, en stovt og kantet mand med smalle skuldre, stormer ud og råber: “Jeg nægter pure at synge i den las, De har tilstedt mig i aften! Jeg bliver jo til grin for hele salen. Jeg klager til direktionen.”

“Direktionen vil sige Dem det samme som jeg: Teatret fattes penge.” Ryges mægtige skikkelse og brede ansigt kommer til syne i døren. “Der er ikke råd til nye dragter i hver forestilling, hr. Greve.”

“Hvad kaldte De mig?” Frydendahls øgenavn blandt kolleger er Greven, på grund af hans fornemme manerer. Han ved det, men kan ikke fordrage det. “Vil De straks trække den hån tilbage, eller jeg svarer ikke for følgerne!”

“Ingen kan vel kalde grevetitlen for en hån.”
“Det var sådan, De brugte den. I øvrigt skal De vide, at jeg ikke er den eneste, der er utilfreds med kostumernes stand. Jeg synger ikke fyrst Ottokar i en dragt fuld af lopper og fnatmider.”

“Det går ellers udmærket, når De spiller greve.”

Bemærkningen tænder en ild bag operasangerens små øjne. Med raseri i det kødfulde ansigt langer han ud. Ryge er forberedt, griber hårdt om begge Frydendahls håndled og klemmer ham med hele sin kropsvægt op mod væggen.

“Jeg lader Dem gå, når De er faldet til ro,” pruster han, “og så forføjer De Dem bort fra mine enemærker i god ro og orden. Er det forstået?”

“De er en djævel, Ryge!”

De to kamphaner skilles, og Frydendahl forsvinder ud ad døren med et rasende blik.

“Betzysiger dr. Ryge med ryggen til, “jeg må skrive til direktionen om denne episode, før Frydendahl giver sin version til bedste. Vil du tage diktat?”

“Gerne, men han har jo ret. Hvis du vil slippe for brok, må du holde op med at låne kostumer ud til adelens baller. Når de bliver leveret tilbage, ses det tydeligt, at adelsfolk vasker sig sjældnere end vi andre. Frydendahl har mindst tyve kolleger bag sig.”

Hanne fornemmer ingen kærlige følelser mellem de to ægtefolk. Det er gensidig afhængighed, der tvinger dem til at varetage hinandens interesser. Ryge vifter konen af med hånden. I det samme får han øje på Hanne.

“Hvad i helvede gør du her, tøs?”

“Jomfru Patges kom for at spørge om råd til et af sine kostumer,” svarer fru Ryge rådsnart. “Hvis du vil undgå vidner til dine små opgør, må du opføre dig mindre kolerisk. Det ville også være bedre for dit helbred.”

“Hold dog kæft, kælling!”

Ryge marcherer tilbage til kontoret og smækker døren.

“De må ikke se så skræmt ud, jomfru Påtges. De ved jo, at min
mand har temperament. Jeg ønsker Deres bekendt held og lykke med anskaffelsen. Det vil irritere Ryge grænseløst, hvis han ikke kan bruge pistolen igen, når Elverhøj kommer op til efteråret.”

Det har været et interessant besøg. Ikke bare har Hanne fået den oplysning, hun kom efter, men hun har også set, hvordan dr. Ryge passer sine forretninger. Hun halvløber over Kongens Nytorv, mens ånden står hende om ansigtet, og fortsætter ned gennem Store Kongensgade. Hun snor sig ud og ind mellem fodgængere, vogne og kærrer. Skærslibere, der falbyder deres tjenester med rustne stemmer. Gademusikanter, som spiller brudstykker af kendte melodier på violiner eller spilledåser. Hosekræmmere med hjemmestrikkede strømper til salg på små stativer. Tiggere med klirrende mønter i skålene. Da hun når Heibergs gadedør, tager hun trappen to trin ad gangen. Ingen åbner dog, da hun banker på. Måske har hans samtale med Svendsen trukket ud. Skuffet synker hun ned på trappen og overvejer betydningen af de oplysninger, hun har fået.

Kan hun bevise, at mordvåbnet er pistolen fra dr. Ryges kostume? Er det nok til at få ham dømt? Han er en brutal karl, men er han morder?

Hendes mave knurrer. Hun har ikke spist hele dagen. Opfyldt af tanker går hun ned ad trappen og tilbage gennem byens vrimmel mod Laksegade. Ved hjørnet af Vingårdsstræde får hun øje på et lille opløb. Hun nærmer sig og genkender Svendsens skikkelse. Han står midt i en flok af rødklædte betjente.

“Hvad foregår her?” spørger hun.

Politifuldmægtigen spjætter ved lyden af hendes stemme. Han betragter hende med et overrasket blik, dupper sved af panden.

“Passér venligst gaden, jomfru Påtges. Her er ikke noget at se.”

“De er vel klar over, at min familie bor her?”

Han vifter med sit lommetørklæde som et parlamentærflag, der fritager ham for ansvar.

“Tilværelsen er fuld af overraskelser.”
En klokke på en fjeder ringer, da Heiberg åbner døren til Det Kongelige Klæde Oplags butik på hjørnet af Højbro Plads og Læderstræde. Han har længe stået udenfor og overvejet, om han skulle gå ind, før han har taget sig sammen, men han er nødt til at vide mere om Har-boe, denne flygtige skikkelse, om ikke andet så for at eksorcere ham fra sine egne tanker. Et skilt annoncerer en afdeling for flæser, knapper, pyntebånd og galanterivarer i kælderen. Han fortsætter op ad en kort trappe til et højloftet lokale, hvor der er stofruller på hylder langs væggene, stofruller i bunker på et stort bord midt i lokalet, og minsandten endnu flere stofruller hængt op foran vinduerne i et næsten uendeligt udvalg af mønstre, farver og kvaliteter. Midt blandt tekstilernes mængde kommer en lille, tætbygget mand i skjorte og vest ud af et kontor med matterede glasruder bagest i butikken. Han har lorgnet på den krumme næseryg og gråt hår, der er redt stramt tilbage med lavendel-duftende pomade.

“Hvormed kan jeg være behjælpelig?”

Heiberg følger et tilfældigt indfald. Det er i hans erfaring ofte den bedste begyndelse på udførelsen af en omhyggeligt lagt plan.

“Johan Gebhard Harboe?” spørger han og ser sig omkring, som om han forventer at finde den døde i butikken.

Ekspedientens høflige smil afløses af en tragisk maske, der får hele det dråbeformede ansigt til at hænge.
“Min assistent er desværre for nylig kommet ulykkeligt af dage.” Heiberg håber ikke, at han virker for teatralsk, da han med chokeret mine lægger hånden på brystet og udbryder: “Hvordan er det dog gået til?”

“Detaljerne tilbageholdes af politiet, mens sagen pågår.”

“Det er en pågående sag?”

“Den er mig bekendt ikke opklaret endnu.”

“Det må da gå Dem på.”

“Jovist.” Ekspedienten rømmer sig. “Jeg er bestyrer Adolf Reumert. Jeg står til Deres disposition.”

“Bestyrer? De ejer altså ikke butikken?”

“Nej, den drives af De Kongelige Klædefabrikker.”

“De er med andre ord u-ejer.”

Den nervøse sludren, som han forgæves forsøger at stoppe, skyldes, at han ikke har den ringeste anelse om, hvad man på troværdig vis kan bede om i en butik som denne. Han bliver frelst af dørklokken, da en anden kunde kommer op ad trappen og stiller sig utålmodigt op blandt stofrullerne.

“Tillader De, at jeg hører den herres ærinde først?” spørger Reumert. “Naturligvis.” Heiberg føler på en rulle hvidt kjolestof, eller møbeltekstil, eller hvad det nu er. “Jeg ser mig omkring imens, her er jo mange indtryk at fordøje, øjnene bliver helt forædte.”

Den nye kunde er en høj ung mand med spids hage, mørkt krøllet hår og sort alpehue. Derudover er han klædt i en kun halvt opknappet skjorte under en lang, lys kittel, som om han i en fart har forladt sit hjem uden at gøre sig umage med at iføre sig jakke og kravat. Hans slidte bukser er plettet af maling i forskellige farver, og han vifter med et stykke papir.

“Dette er en faktura, De til min adresse har sendt.” Den tyske accent er tydelig. “For stof til en frakke og et par bukser, som jeg for to år siden erhvervede mig.”

“Javel.” Reumert lægger hovedet let på skrå, “efter aftale yder vi gerne kredit. Men De giver mig sikkert ret i, at to år er lang tid.”
“Jamen, jeg har for længst betalt.”

Reumert kaster et blik over skulderen mod Heiberg og dæmper stemmen.

“Vil De ikke følge med ind på mit kontor?”

“Warum doch?” Den unge tysker river alpehuen af hovedet med en heftig bevægelse, så det krøllede hår vibrerer af ophidselse. “Sender De ofte den slags opkrævninger ud i håb om at trække flere penge ud af kunderne? Som om dette etablissements priser ikke var høje nok i forvejen.”

“Jeg beklager, men gælden står stadig opført som ubetalt i hovedbogen, hr ...” Reumert skæver til navnet på regningen. “Hr. Blunck.” “Så har De rod i regnskaberne. Johan Gebhard Harboe modtog pengene og skrev kvittering til mig.”

Navnet får Heiberg til at spidse ører.

“Hvis Harboe gav Dem en kvittering, er der jo intet problem. Vis mig den, så skal jeg straks strege beløbet.”

“Jeg ligger i flytterod.” Tyskeren er fuld af energiske indsigelser. “Mine ejendele er pakket ned. Jeg ved ikke, hvor jeg skal lede. Jeg står og skal rejse til udlandet.”

“I så fald må jeg bede ordensmagten om at inddrage Deres rejsepas, til sagen er udredt.”

“Inddrage mit rejsepas? Sind Sie ganz verriickt?”

“Efter min bedste overbevisning er det Dem, der er forrykt, hr. Blunck. Vil De venligst forlade butikken, før jeg tilkalder garden fra Hovedvagten.”

Under høje protester griber Reumert resolut fat i krave og buksebag på den uønskede kunde, eskorterer ham ud af butikken, smækker døren og vender tilbage. Den tætbyggede butiksbestyrer er stærkere, end han ser ud til.

“Jeg beklager,” siger han med eftertryk, “at De skulle være vidne til denne ubehagelige scene.”

“Ja, det var skrækkeligt dramatisk.” Heiberg kanter sig uden om ham for at komme hen til trappen. “Jeg håbede, det ville vare ved.”
“Skal De gå?”

“Snarere løbe. Farvel, hr. Reumert.”

Fra butikkens trappesten forsøger han at fange et glimt af tyskerens sorte alpehue blandt de mange hovedbeklædninger ved blomstermarkedets små boder. Omsider ser han den på vej over højbroen til Slotsholmen, og han krydser selv broen i halvløb, passerer Christiansborgs nyklassicistiske søjler med stuk i tre etager og slotspladsens lille, elegante haveanlæg. Ved kajen foran Børsens lange, lave rødstensbygning, hvor krejlere falbyder krydderier og smykkevarer fra små boder indbygget i facaden, ligger pæreskuder med keramik, frugt og kødvarer side om side med støvede kulbåde og pramme med frisk tømmer. Flan taber alpehuen af syne i trængslen af vogne og trillebøre, piger med torvekurve, skoledrenge med bøger under armen, karle med tunge sække på ryggen, amagerpiger og fiskerkoner, der råber højt med hæse stemmer, og får først igen øje på den på vej over Knippelsbro til Christianshavn. I Brogade, på den anden og roligere side af havneløbet, indhenter han næsten Blunck, men så drejer han ind gennem en gadedør.

Heiberg standser forpustet op og genkender huset. Det var her, han så Flanne gå ind lørdag aften, og i øvrigt er den nærmeste nabo det værtshus, søstrenes far engang bestyrede. Inde i den mørke opgang finder han tre døre på den høje stueetages repos. Den første er en bagudgang fra værtshuset, men på den næste står der Ditlev Blunck. Han hæver hånden for at banke på, men standser midt i bevægelsen, da han får øje på den tredje dør. Her er et håndskrevet skilt sat op. På det står der: Johan Gebhard Harboe, og under det alt for velkendte navnetræk to kvindenavne. Det må være en af dem, Hanne besøgte i lørdags. Eller var det måske Blunck, hun var i kontakt med? Og hvorfor har hun i så fald ikke nævnt den unge kunstner tidligere?

En skræmmende tanke slår ned i ham. Kan Blunck have forsøgt at bringe sin gæld ud af verden ved at skaffe Harboe af vejen? Så kan bestyrer Reumert meget vel ende som galningens næste offer. Det samme kan enhver anden, der kommer rendende og stiller nærgående spørgsmål.
Hanne har en fornemmelse af, at hun hvert øjeblik kan synke i jorden. Eller rettere sive som vand ned mellem Vingårdsstrædes brosten. Hun er nær ved at ønske, at det var muligt.

To betjente trækker hendes mor afsted mellem sig ud gennem gadedøren og fortsætter hen mod en kapervogn, der holder ved det modsatte fortov. Over dem læner nysgerrige naboer sig ud ad husenes vinduer for at få det hele med. På gaden er et opløb af forbipasserende begyndt at stimle sammen. Før hun kan nå at spørge Svendsen, hvad meningen er, kommer en tredje betjent ud ad gadedøren. Han bærer på noget i et viskestykke.

“Hvor var de gemt?” spørger politifuldmægtigen.

“Lommeuret og gerningsvåbnet lå øverst i en kasse rødbeder i vik-tualierummet.”

Hanne ser moren for sig dagen før. Hun svor på, at hun aldrig ville overlade Hanne til en mand, som hun ikke elskede. Men hvad vigtigere er, så understregede hun sin mening ved at knæle, folde hænderne og bede til Gott im Himmel hen over en kasse rødbeder, som var det et alter. Kassen indeholdt hverken lommeur eller våben.

“Mor er uskyldig,” udbryder hun.

“Jeg beder Dem, jomfru Påtges,” brummer Svendsen tålmodigt og viser hende genstandene. “Uret er et håndgribeligt bevis. Hvordan De-
res mor bar sig ad med at stjæle pistolen fra arresten, vil de kommende dages afhøringer fastslå.”

Skydevåbnets skæfte er af mørkt træ, løbet er smukt ciseleret og hammeren er forsølvet. Hanne er egentlig ikke i tvivl, men vender det alligevel og finder serienummeret ridset ind i aftrækkerbøjlen: KAP-0346.

“Folk er blevet dømt til skafottet for mindre,” fortsætter Svendsen og svøber igen genstandene i viskestykket.

Betjentene hjælper moren op i kapervognens åbne lad. Vingårdsstræde er nu spærret i hele sin bredde af tilskuere. Forrest i mængden står en flok gadedrenge med bare fødder i sneen. En af dem skråler det samme skældsord igen og igen.

“Jødemær, jødemær, jødemær!”

Hans kammerater stemmer i. Råbet genlyder rytmisk mellem husmurene, mens gadedrengene begynder at kaste med hestepærer efter moren. Betjenten på vognens buk bliver ramt på albuen.

“Skrub så af, skarnsunger,” brøler han.

“Skrup for hælvede selv af, pansersvin!” råber anføreren af flokken. “Det er sgu vores kvarter.”

“Skal du have en dragt prygl, knægt?”

“Så skal du fange mig først.”

Drengen vender sig om, trækker bukserne ned og viser røv.

“Se bort, jomfru Påtges!”

Svendsen forsøger at lægge sin behandskede hånd op for hendes øjne. De tirrede politifolk hæver bambusstokkene og får med slag og spark hurtigt spredt mængden. Gadedrengene stikker af i alle retninger. Da tilskuerne er forsvundet, hypper kusken på hesten. Vognen med moren sætter i gang og triller i adstadigt tempo forbi Nikolaj Plads. Slagterne i de små træboder omkring kirkeruinen glor uhæmmet efter den. Det samme gør deres kunder.

“Jeg håber, De vil tilgive mig dette optrin, jomfru Påtges,” siger Svendsen. “De forstår nok, at jeg bare gør min pligt.”

Hun ignorerer den brødebetyngede politifuldmægtig og løber opad
mod kållugten og familiens lejlighed på anden sal. I dørsprækkerne stikker naboerne nysgerrigt hovederne frem. Malle står bleg og stiv på reposen. Hanne trækker hende med ind og smækker døren.

“Hvor er far?”

“Inde i stuen.”

“Hvordan tager han det?”

Malle ryster på hovedet uden at svare. Hanne finder faren siddende midt på stuegulvet med hængende hoved og ludende skuldre. Ikke uventet har han et snapseglas i hånden.

“Henriette var mit ganske liv,” mumler han. “Wie soli es jetzt geh-en? Hvad skal der blive af mig?”

Hanne vil spørge, om han har tænkt på, hvad der skal blive af hans hjemmeboende datter. I stedet hjælper hun ham over i den slidte sofa. Hans hænder ryster, og hans ånde kunne afsyre et tjæret skibsskrog.

“Du har før tjent til føden, far.”

“Og hvordan gik det? Vi var nær endt på fattiggården.”

“Det kan du have ret i.”

Uden varsel langer han en lussing ud, der runger i hele kraniet.

“Sådan skal du ikke tale til mig,” råber han med selvmedlidenhedens tårer i øjnene. “Jeg er ikke så uduelig, som I allesammen tror.”

Malle kommer løbende for at trøste ham. Med en hånd på sin brændende kind vakler Hanne ud i køkkenet. Her finder hun resterne af dagens frokostmåltid i gryden på ildstedet. Rødbedesuppe med kartofler og kødboller. Det minder hende om viktualierummet i hendes gamle øvekammer. Hun går ud og tager rødbedekassen i øjesyn. Den er næsten tom.

“Hvornår gik mor i gang med maden?” råber hun til Malle.

“Tidligt i morges, som altid,” lyder svaret fra stuen.

“Har der været fremmede i dagens løb?”

Lillesøsteren dukker op i døren.

“Frokostabonnenterne gik ved totiden. For en time siden kom en drager med friske varer fra grønttorvet. Ellers har der ikke været nogen.”
“En drager? Hvordan så han ud? Var han sidst i tyverne? Havde han rødt skæg?”

Det er en kendt sag, at mange vægtere tjener ekstra ved at gå ærinder.

“Nej, han var ung,” svarer Malle. “Måske 20 år, rund om maven og lyshåret.”

Det lyder ikke som ham, der kom hjem til Wexschalls i lørdags og fortalte om Harboes død. Hanne er dog sikker på, at han er indblandet. Han havde lommeuret, og han kan også have skaffet sig adgang til pistolen i arrestcellen.

“Hvad taler I to om?” lyder det på tysk fra stuen.

“Kom,” hvisker Malle, “lad os hjælpe far i seng.”

Da faren er lagt til ro, sidder de to søstre i stuen og hører den voksne mand græde i soveværelset. Hanne tilbyder sin søster, at hun kan sove hos Wexschalls i Laksegade.

“Skal far så vågne op her alene?”

“Du har ikke ansvaret for ham, Malle.”

“Hvem har så, nu hvor mor er borte?”

“Han kunne jo prøve selv. Der kan ikke altid stå en kvinde parat til at gribe ham.”

Malle er ubøjelig. Til sidst giver Hanne op og går hjem gennem tusmørket. Da hun træder gennem døren til Wexschall-parrets entré, krymper hun sig ved-lyden af de glade stemmer. Der er som altid selskab i stuen. Hun betragter sig selv i spejlet over kommoden. Aftrykket af farens hånd på kinden kan stadig ses som en rød skygge.

“Lyt engang, kjære venner.” Hr. Wexschall sidder med sin yndlings-underholdning, Adresseavisen, en af byens mest populære dagblade, der fører annoncer om alt fra pludselig død til salg af et møbel. “Her er en skrædder, der averterer efter bybude. Han lover, at han er hjemme hele dagen.”

“Og hvad så, Frederik?” spørger Anna Wexschall.

Stemmen er drævende og langt fra hendes normalt kultiverede tone. Hanne gætter på, at hun er fuld.
“Ingenting andet end adressen: Slutterigade 1, stuen til højre.”

“Det er jo Arresthuset?”

“Ja, og Gældsfængslet med. Skrædderen sitter inne for en betydelig sum og har indrettet værksted der. Han savner ikke kunder, for klær-ne hans er billige, og folk finder hans alternative brug af faciliteterne original.”

Hanne kan ikke lade være med at stikke hovedet ind til dem.

“Er det morsomt, at en dømt forbryder kan omgå reglerne på den måde?”

“Ja, gu fan er det morsomt,” griner hr. Wexschall.

Han holder meget af historier om den lille mands oprør mod systemet. Også de øvrige gæster - Rosenkilde og et par operasangere - ler. Skuespiller Nielsen undgår omhyggeligt hendes blik. Anna Wexschall, der i aften er selskabets eneste kvinde, følger med hende ud i gangen.

“Jeg skal hilse fra Christopher Hvid,” siger hun og støtter sig til væggen.

Hanne er et øjeblik i vildrede. Så kommer hun i tanker om operasangeren med marcipanansigtet.

“Han var her tidligere.” Anna Wexschall smiler kælent. “Han talte meget om dig. Ham kan du roligt tælle blandt dine bejlere.”

“Hvor herligt,” mumler Hanne og forsøger at nå ind i seng.

“Det vil mange misunde dig.”

“Så lad dem kaste sig over ham.”

Kunstsøsteren stiller sig let vaklende i døren til Hannes værelse med armene i siden.

“Du skal nyde mændenes opmærksomhed, mens du er ung, Hanne. Det skal du altså. For jeg kan godt sige dig, at du mærker ikke meget til den, når du er gift og har børn.”

“Det håber jeg så sandelig heller ikke.”
“Jeg forstår det ikke,” siger Oskar. “Hvorfor skulle jomfru Patges’ mor anholdes på den måde?”

Står skvattet nu og fortryder, at han plantede uret og pistolen i mutter Patges’ viktualierum? Hansen trækker Oskar væk fra fortovet under Wexschall-parrets oplyste stuevinduer. Heldigvis er det let at forsikre den unge kollega om, at han gjorde det rette.

“Det var mutter Påtges, der myrdede Harboe,” fastslår Hansen. Oskar farer sammen, som om nogen har slået ham.

“Men hvorfor skulle hun gøre det, hvis han betalte hendes husleje? Så havde hun vel grund til at holde ham i live?”

“Ikke, når han var under efterforskning for underslæb, som hun havde nydt godt af. Så kunne hun tværtimod blive mistænkt for at være medskyldig. Hun skaffede ham af vejen for ikke selv at blive indblandet. Hendes eneste fejl var at efterlade pistolen, for at alle skulle tro, det var selvmord. Det må hun have indset, da datteren fortalte hende om efterforskningen.”

Den unge kollega står et øjeblik tøvende og vakler.

“Er madam Patges virkelig så udspekuleret?”

“Oskar, du kender hende ikke. Hun er djævelen selv.” Han hører Nikolaj Tårns klokke runge ud i mørket over tagene, det er sidste kvarterslag før klokken otte. “Jeg må ud på min runde.”
“Vent lidt.” Oskar holder fast i hans ærme. “Hvordan skaffede mutter Patges pistolen, som hun skød Harboe med?”

Hansen fornemmer, at det trods alt er klogest at komme med et svar. Han kan stadig få brug for den unge idiot.

“Kællingen fik sin intetanende datter til at stjæle våbnet fra teatrets kostumelager. Den lumske jødinde har stadig Hanne Påtges i sin magt, selvom hun er flyttet ind hos Wexschalls.”

“Jødinde?” Oskars øjne er runde af overraskelse. “Siger du, at mutter Påtges er jøde?”

“Hun er af Israels stamme, så sandt som jeg står her.”

“Hun ligner ikke nogen jøde. Hvordan kan du vide det?”

Svaret ligger næsten to år tilbage i tiden, men Hansen føler ingen trang til at dele det med sin unge kollega.
To år tidligere

Den 1. juni 1827

“Zwanzigmelder hr. Patges ud og smider sine kort på bordet.

“Hvordan kan De have tyve igen?” spørger Hansen og gnider hagen. “Det havde De jo lige før.”

“Siger De, at jeg snyder? Verdammt noch mal, skal De have en dragt prygl?”

I godt et års tid har Hansen været fast ven af baghuset i Pilestræde. Han har ikke tal på, hvor mange gange han har siddet med mutter Patges og udvekslet minder fra Ålborg, når de andre frokostabonnenter er gået. De to er blevet fortrolige, og Hansen nyder samværet så meget, at han mere end én gang har overvejet at spørge, om hun ikke har lyst til at forlade sit ynkelige vrag af en mand og tilbringe resten aflivet med en ordentlig forsørger. Under det slidte ansigts grove træk er hun stadig en attraktiv kvinde, næppe mere end fem-seks år ældre end han selv, og hun modtager ham altid med et smil. Hver gang han ser hende, mærker han et varmt sug gennem kroppen, og den følelse giver ham noget at stå op og barbere sig for hver formiddag.

“I skændes vel ikke igen?” spørger hun og stikker hovedet ind fra køkkenet, hvor hun står med opvasken.

“Selvfølgelig ikke, mein Schatz,” svarer hr. Påtges.

“Nej, her går det fint,” bekræfter Hansen.

Han holder ikke det mindste af at tilbringe tid med den fordrukne skiderik til Heinrich Patges, men det er prisen, han må betale for at
komme til at sidde alene med hans kone senere på dagen, når han er faldet om af druk.

Mutter Påtges nikker beroliget og vender tilbage til sit køkken.

“Na, Hansen?” spørger hr. Påtges smilende og tager nye kort fra bunken. “Kan De ikke tåle at tabe?”

Et sted i tyskerens rus findes et skrøbeligt punkt, umiddelbart før bevidstløsheden, hvor han bliver overmodig. Han stirrer ondskabsfuldt på sin modstander med en eller anden skummel hensigt i blikket. Hvad er han ude på?

“De er glad for min kone, nicht wahr?”

Hansen trækker på skuldrene og lader som ingenting. Idioten er endnu mere øretæveindbydende end normalt, men der er ingen grund til at optrappe situationen.

“De overvejer måske ligefrem at skaffe mig af vejen?” fortsætter Patges og lyder, som om det næste er noget, han længe har overvejet at sige, men ventet på den rette lejlighed til. “Jeg advarer Dem, jeg er ingen gammel ridefoged.”

“Ridefoged?” gentager Hansen usikkert og skæver mod køkkenet. “Jeg aner ikke, hvad De taler om.”

Den skide drukkenbolt smiler ondskabsfuldt og dæmper stemmen til en fortrolig hvisken.

“Meine Frau har om Deres fortid fortalt mig.”

Hvad har mutter Patges fortalt sin mand? Det kan da ikke passe, at hun har sagt noget om Hansens fuldstændigt uforsætlige drab på den gamle, fordrukne ridefoged hjemme i Himmerland?

“Det har jeg svært ved at tro på,” brummer han.

“Og dog ved jeg alt. Jeg ved, hvordan De opsøgte ridefogeden på hans aftægtsgård. Satte Dem på ham. Holdt den ene hånd for hans mund og næse. Kvalte ham med den anden. Efterlod ham i sengen, som var han død af druk.”

De eksplicitte detaljer efterlader ingen tvivl. Heinrich Påtges ved det hele! Et øjeblik sidder Hansen som lammet uden at ane, hvad han skal gøre. Så rejser han sig med et sæt og stavrer hen mod døren.
“De tror måske, at min kone foragter mig?” hvæser Påtges efter ham. “Ligesom alle I andre? ‘Der går den fordrukne stakkel,’ siger I, ‘lad ham passe sig selv og sin snaps.’ Men Henriette, hun elsker mig. Hende får De aldrig. Niemals, verstehen Sie?”

Med den snøvlende stemme i ørerne flygter Hansen ud i den varme, solfyldte eftermiddag. Han har koldsved ned ad ryggen og en myriade af spørgsmål i hovedet. Har mutter Påtges virkelig sladret? Har hun udleveret ham til sin mands nåde? Men hvorfor skulle hun have gjort det? De er jo venner, fortrolige, næsten kærestefolk.

“Det er umuligt,” mumler han. “Det ville hun aldrig gøre.”

Men hvordan kan den ynkelige stodder ellers kende til alle detaljerne?

Han maser sig gennem Østergades trængsel af kvinder uden sjaler over skuldrene, mænd med åbentstående jakker og børn i sømandstøj med tøndebånd og kæpheste. Hvad skal alle de idioter på gaden efter, bare fordi det er blevet forår? Kirkeklokkerne himler og barnier, rendestenene stinker infamt, rotterne kravler langs husmurene og hvæser ad en flok herreløse hunde, der roder i resterne af en kat, som må have forvildet sig ind under et vognhjul.

“Det kan ikke passe. Hansen! Der må findes en naturlig forklaring.” Måske er der engang i årets løb faldet en henkastet bemærkning, en uskyldig hentydning, som Heinrich Påtges har samlet op og digtet videre på. Ja, sådan må det være gået til. Han vil ikke tro ondt om mutter Påtges.

Heiberg står under Nørreports åbning i volden og ser utålmodigt ned gennem Frederiksborggade. Han lægger hånden på hestevognens dør og trommer med fingrene på dens kant. Dagen er smuk og klar som en juvel, solen skinner fra en skyfri himmel, og alle byens klokker ringer Trinitatis ind med en festlig, ukoordineret koncert hen over de skæve tage.
Omsider får han øje på de tre kvinder, der møjsommeligt bevæger sig over Kultorvet på vej gennem menneskemylderet, man skulle tro, at hele byen var ude at promenere. Han ser på sit ur, kan det virkelig vare 45 minutter at gå de få hundrede skridt fra Rundetårn til Nørreport, så affældig er moren da trods alt ikke?

“Der kommer de jo,” siger hr. David bag ham. “Så kan du slappe af.”

“Hvad skulle de også i kirke for?” vrisser Heiberg.

“Det er Trinitatis. Din mor er troende.”

“Man bliver ikke mere kristen af at gå i kirke, end man bliver hest af at stå i en stald. Mor ved, at jeg har lejet en vogn for dagen. Nu er halvdelen af den snart gået, sikket spild.”

Hanne og Malle støtter moren, der humper afsted som en invalid. Da de endelig når frem, er hun fuld af undskyldninger. Der var stor trængsel i kirken, biskop Mynster ville absolut veksle et par ord i døren, hun trådte forkert på de ujævne brosten.

“Jeg tror, min ankel er forstuvet, Ludvig,” klynker hun og strækker et blegt ben frem.

Han vifter irriteret med hånden.

“Ja-ja, så løber du da ingen vegne.”

Mens David hjælper moren op i den åbne landauer, hvisker Heiberg til Hanne: “Jeg så mig nødsaget til at inkludere hr. David i vores lille skovtur, han er nedslået for tiden og trænger til opmuntring.”

“Det gør ingenting.”

Hanne har mødt Nathan David ved flere lejligheder gennem det seneste års tid. Han er en af Heibergs mest fortrolige venner, og nu, hvor han ikke længere er på talefod med Rahbek, er det David, der som den første læser og kommenterer hans stykker og artikler. De to mænd sætter sig med ryggen til køreretningen, så damerne kan nyde udsigten, og da alle er på plads, rumler vognen gennem Nørreports hvælvede stentunnel, videre hen over broen og ud i det åbne landskab på den anden side af stadsgraven. Hanne smiler forventningsfuldt til ham, og han mærker blodet varme sit ansigt. Det smil har han set alt for lidt til på det seneste.
Faktisk har Hanne været reserveret og fjern, siden han præsenterede hende for sin nyeste vaudeville, De Uadskillelige, som foregår under en udflugt til Charlottenlund og handler om den forelskede hr. Klister, der har købt så mange og dyre gaver til sin forlovede, Amalie, som kaldes Malle, at han står i fare for at blive sat i gældsfængsel. Allerede under oplæsningen var Hannes mangel på begejstring tydelig, og under sceneprøverne spillede hun uengageret og tilbageholdende, næsten som om hun følte sig utilpas ved rollen. Han har fornemmelsen af at have overskredet en eller anden usynlig grænse, uden dog at vide, om det er brugen af lillesøsterens navn, eller hr. Klisters hæmningsløse forfølgelse af sin unge elskede, der forarger hende sådan. Men nu har han arrangeret en skovtur, præcis som i stykket, i håb om at inspirere hende til premieren, der finder sted i morgen. Vejen nordpå fører dem forbi rækken af søer, der ligger og glimter i solen, og videre mod Trianglen, en støvet vendeplads, omgivet af bondegårde og udhuse, hvor Strandvejen tager sin begyndelse.

“Har De været i Nordsjælland før?” spørger David med et forsigtigt smil i det venlige ansigt under de kortklippede, mørke krøller.

“Nej, vi kommer sjældent uden for voldene,” svarer Hanne.

“Dr. Ryge siger, at han hader naturen,” bidrager Amalie, “medmindre den er malet på et bagtæppe.”

Selskabet ler ad den store skuespillers særheder, og det opmuntrer tøsen til at stille et spørgsmål.

“Hvorfor trænger De til opmuntring, hr. David?”

“Gør jeg da det?”

“Ork ja, det hørte jeg Heiberg sige til min søster.”

“Malle!” hvæser Hanne og rødmer.

“Skænd ikke på Deres søster, jomfru Påtges.” David retter på de stålindfattede briller. “Det er mig ikke imod at fortælle om årsagen til mit tungsind. Ser De, jeg søgte ind på Københavns Universitet for to år siden og fik afslag. Jeg har netop søgt ind igen, og er atter blevet afvist.”

“Hvorfor vil universitetet ikke have Dem? De er da ellers så klog.”
“Man gav mig flere forskellige grunde. Men jeg er nået frem til, at det må skyldes min forbindelse til Mosaisk Trossamfund.”

“Er de da jøde?”

“Det rnå jeg indrømme.”

For en gangs skyld er Amalie mundlam, og Heiberg godter sig i stilhed over reaktionen, den er netop, hvad han havde håbet på.

“Du må søge ind igen til næste år,” siger han til vennen. “Rektor kan ikke blive ved med at afvise dig, du er jo student med udmærkelse.” “De kunne også søge til udlandet,” foreslår moren.

“Det er nok sådan, det ender,” sukker David. “Men jeg havde håbet at tage embedseksamen i mit fædreland. Min familie har boet her i generationer. Jeg føler mig så dansk som nogen.”

Efter en god halv times kørsel gør de holdt ved et overgroet hegn, bag hvilket der ligger et lille slot i en frodig have. Heiberg beder kusken vente, mens alle med undtagelse af moren, som stadig har frygtelige smerter i sin slemt læderede fod, står af og tager synet ind.

“Stedet kaldtes engang Gyldenlund,” fortæller David, mens brisen suser i trækronerne og fuglene synger. “Det er opkaldt efter adelsmanden Gyldenløve, der forærede slottet til kronen for mere end 100 år siden. Nu hedder det Charlottenlund efter Christian den Sjettes søster, Charlotte Amalie.”

“Hvor er det pænt.” Amalie stikker hele hovedet gennem lågens gitterværk for at glane op gennem alléen. “Det minder om teatret.”

“Det har De minsandten ret i, jomfru Amalie.”

Mens de to bliver stående, leder Heiberg, ligesom tilfældigt, Hanne op ad en lille høj ved en sidevej, der snor sig forbi slotsparken og ud gennem skoven.

“Jeg burde nok før have fortalt Dem, at David er jøde,” bemærker han.

“Slet ikke. Jeg tror ikke på, at jøder er så slemme, som mor altid siger.” Det var en lettelse at høre. I det forløbne år har han ved flere lejligheder fået bekræftet madam Påtges’ fordomme, og overvejelserne om, hvorvidt Hanne delte dem, har plaget ham.
“Faktisk var det Christian den Fjerde, der inviterede de første jøder til Danmark. Han ville fremme en klasse af handelsfolk i riget, men desværre har almuen opdyrket alle slags falske myter om, at det er jødefolkets mål at ødelægge samfundet, udrydde kristendommen og omstyrte kongehuset.”

Han giver fra tid til anden Hanne den slags små forelæsninger, hun er en rå diamant af stor værdi, og ligesom en juveler må han være tålmodig under tilskæringen, så der ikke opstår falske eller uhensigtsmæssige facetter.

“Hvad tænker De på, jomfru Påtges? De virker så alvorlig.”

Hun gør en grimasse og ser mod Sveriges tynde streg i horisonten. “Når jeg skuer ud over det store hav, får jeg altid blå længsler.”

Det er ikke noget hav, det er bare Øresund, men han betragter hendes profil - den lange næse over mundens fine bue, de tætte bryn, øjnenes fjerne blik, det mørktkrøllede hår, der er redt stramt tilbage i en sirlig knold - og forstår. Også han kender til blå længsler.

“Det er et ypperligt udtryk. Hvorfra har De det?”

Hun rødmer og ser ned.

“Jeg er ikke særligt belæst, så jeg har sjældent en passende vending ved hånden. Så opfinder jeg mine egne.”

Kun de største digtere evner på denne måde at forny sproget, men af en eller anden grund kan han ikke sige det til hende, tungen ligger som et stykke afskåret kød i hans mund, ordene er nær ved at kvæle ham. Abstraktioner, teorier og vittigheder kan han lire af til hver en tid, men sine egne følelser kan han ikke give udtryk for, og da de kort efter igen stiger ombord i vognen, er han overbevist om, at dagen, og udflugten, og i det hele taget hans liv, alle er totalt mislykkede. Han føler sig lille og flov og skidt til mode, selvom landskabet er ren idyl med strand og sund på højre hånd og tæt skov til venstre.

Efter endnu en halv times kørsel ankommer de til Bellevue, en kro med sommerpensionat i tre etager, omgivet af tilbygninger og stalde. Værten giver dem uden videre det bedste bord i den højloftede krostue, hvorfra der er en fin udsigt til vandet og den landgangsbro, hvor
dampskibet Caledonia lægger til, når der er kildemarked på Dyrehavsbakken. Morens ankel har på mirakuløs vis fået det bedre, og mens David og Malle hjælper hende på plads ved et yderbord, sætter Heiberg og Hanne sig over for hinanden nær vinduet. Han betragter hende, mærker en smerte i brystet og masserer diskret ribbenene. Pludselig får han øje på en indskrift blandt de mange, som kroens gæster har ridset i ruden.

“Søde Hanne Patges,” står der.

Den slags graffiti er alle teatrets skuespillere genstand for, men alligevel bobler vreden op i ham. Kan det virkelig passe, at en tilfældig fulderik er i stand til at lufte sin beundring, når han selv, æstetikeren og dramaten, der burde have ordet i sin magt, ikke evner det? Resolut griber han sin spadserestok, bruger dens sølvhåndtag som kølle og slår med et højt knald ruden ud.

“Ludvig dog!” udbryder moren.

“Hvad stod der, som fortørnede dig sådan?” spørger David.

Men han vil ikke ud med det, han er flov over sin egen reaktion, og selvom de andre går ud og samler stumperne, bliver de ikke klogere. Indskriften er knust til atomer, det skrevne er borte, men han har genvundet sindsligevægten og betaler gladelig værten for den skade, han har forvoldt.

*

Hanne går hjem gennem byen med Malle. Heiberg har taget afsked og er kørt med sin mor til Christianshavn i vognen. Det passer hende udmærket at slippe for deres selskab. Hun har meget at overveje.

“Ham jøden var flink,” siger Malle, som om deres tanker har fulgt samme spor. “Ham ville mor nok godt kunne lide.”

“Det er jeg ikke sikker på.”

“Vi skulle bede Heiberg tage ham med hjem til os.”

Heiberg har altid fremtrådt roligt og kontrolleret. Vis, berejst og alvidende. Hvordan kan en uskyldig graffiti bringe ham sådan ud af
fatning? I modsætning til de andre nåede Hanne at læse, hvad der stod på ruden. Skuespiller Rosenkilde siger, at den slags skriblerier er den ærligste form for smiger, eftersom ophavsmanden ikke kan håbe på at opnå nogen fordel. Nu er hun bange for, at han tager fejl.

“Hvorfor blev Heiberg så vred over det, der stod på ruden?” spørger Malle. Igen har de tænkt på det samme.

“Det ved jeg ikke,” svarer hun.

“’Det ved jeg ikke’,” efteraber lillesøsteren. “‘Det er jeg ikke sikker på’. Du er ikke til megen nytte, er du?”

“Nej, det er jeg nok ikke.”

For Malle er livet enkelt og åbent. Hanne ser de mere komplicerede sammenhænge. De usagte ting, der får tilværelsen til at virke uigennemskuelig. Når hun møder dem, bliver hun tænksom og tavs. I dag synes hun, de er kommet væltende som en stormflod over et dige.

Aftenen er varm. Hvert eneste vindue i Pilestræde står åbent. Allerede før de går ind gennem porten, kan de høre forældrene skændes, for baghusets dør står åben. Selv gennem stanken fra retirader og rendestene kan hun mærke lugten afkogt kål derindefra. Stemmerne runger mellem murene.

“Luk så den skuffe op!”

Det er faren, der råber højt på tysk.

“Det vil jeg ikke,” svarer moren.

Den slidte kommode i stuen har kun én skuffe med lås. I den gemmer moren familiens opsparede kapital, og nøglen ligger altid i hendes forklædelomme. Hver aften tæller hun omhyggeligt pengene, mens faren ser langt efter mønter og sedler. Nu er synet åbenbart blevet ham for meget.

“Giv mig nøglen, kælling!”

Hanne og Malle løber op ad de tre trin og ind i stuen, hvor forældrene jagter hinanden rundt om bordet. Da Hanne forsøger at lægge sig imellem, skubber faren hende brutalt til side, så hun vælter om på gulvet.

“Din egen datter,” skriger moren og peger anklagende.
Det får faren til at standse op og mumle en undskyldning, men øjeblikket efter genoptager han jagten. Forældrenes tumultariske kaos fylder stuen. Møblerne ligger væltet i deres kølvand. Hvordan kan de holde ud at leve på den måde?

Til sidst får faren fat i morens kjole og brøler triumferende. Hun holder nøglen i vejret. Da han rækker ud, kaster hun den gennem det åbne vindue. Hanne kan høre den ramme brostenene med en lille, metallisk lyd. Den bliver svær at finde i baggårdens halvmørke. Farens ansigt bliver mørkt af vrede.

“Ich bringe dich um!”

Et kort øjeblik tror Hanne virkelig, han har tænkt sig at slå moren ihjel. De tumler rundt, tæt omslyngede, mens han famler med hænderne efter hendes strube. Pludselig springer en bredskuldret kæmpe i en lang, sort frakke ind gennem den åbne dør.

“Fingrene af mutter Påtges,” brøler han.

Den tremmede vrister uden problemer moren fri og kaster faren ind i væggen. Et øjeblik er han lammet af chokket, men da han ser op, brænder der en ild i hans øjne.

“Du!” hvæser han og peger på den nyankomne. “Morder!”

Hanne forstår ikke, hvad han mener. Manden har jo netop forhindret et mord, eller i det mindste en voldshandling. Men beskyldningen får ham til at stå som frosset til stedet. Med bedrøvede hundeøjne ser han på moren.

“Han sagde det samme i eftermiddags.” siger han til hende. “Derfor gik jeg så pludseligt. Jeg kunne ikke tro, at du havde sladret. Jeg håbede, at han havde drukket sig bevidstløs nu, så vi to kunne snakke sammen.”

Moren svarer ikke. Hun stirrer bare chokeret fra den ene til den anden. Langsomt kommer opklaringen over den fremmedes ansigt.

“Du har altså fortalt ham det!”

Hanne betragter forundret dem alle tre. Hvorfor er denne mand, som hun er sikker på aldrig at have set før, dus med hendes mor? Hvor kender de hinanden fra? Moren står stadig stille med begge hænder for
munden. Blikket er stift, håret er uglet, den slidte kjoles skuldersøm er revet op.

“Morder,” gentager faren og kommer usikkert på benene, “du er en morder, Hansen, en beskidt morder!”

Det lyder ikke længere som en forbandelse, slynget ud i et øjebliks vrede. Det lyder snarere'som en bevidst anklage. Hvad mener han med det? Hvem har denne ukendte mand slået ihjel? Hanne forstår ingenting. Det er, som om de taler i uigennemskuelige koder.

Den fremmede søger tilbage mod døren. Ved karmen standser han op og betragter moren med noget, der ligner had, i blikket.

“Fordømte slange,” hvæser han.

Så forsvinder han, mens forældrene står forpustede tilbage. Hanne ser fra den ene til den anden. Hun fornemmer, at der er sket noget afgørende, noget skæbnesvangert, men hun forstår det stadig ikke. Forældrene vender sig bort og begynder at hviske. Hanne kan knap nok høre dem.

“Hvordan kunne du vide det?” spørger moren.

“Jeg vågnede op og hørte jer,” svarer faren. “I sad her i stuen og betroede jer til hinanden. Jeg har fundet mig i den mands sleske selskab i et helt år. Det må være mere end rigeligt. Jeg vil ikke længere se ham i mit hjem. Er det forstået?”

“Det var en privat samtale ...” begynder hun med antydningen af en anklage i stemmen.

“Du ser ham ikke igen,” afbryder faren, og nu lyder han sejrssikker. “Ikke hvis du vil have, at han skal forblive på fri fod.”

Moren nikker, beskæmmet og skræmt. Sådan har Hanne aldrig set hende før. Faren udstråler en uvant beslutsomhed og går ud i køkkenet. Da han vender tilbage, har han en kniv i hånden.

“Gott im Himmel,” skråler moren, “han slår mig ihjel!”

Men han har andre planer. Han går hen til kommoden, brækker låsen op og stikker en hånd ned i skuffen. Da den igen kommer til syne, er den knyttet om sedler og mønter.

“Dem kan du ikke tage,” råber moren. “Vores børn skal have mad.”
“Hold din kæft! De penge tilhører også mig. Jeg er vel stadig manden her i huset?”

“Det mærker man ikke meget til. Kan du måske forsørge os?”

De kender begge svaret.

“Er jeg ikke stadig din mand?” Nu er der en mørk anklage i hans stemme. “Det er dig, der har taget min værdighed fra mig! At jeg skulle gifte mig med en jødetøs som dig! Det er hele min ulykke.”

Hanne mærker gulvet forsvinde under sig. Hvorfor kalder han moren for jøde? Hvorfor benægter hun ikke den vanvittige påstand?

“Det er første gang, du har ladet mig dette høre,” hvæser hun i stedet, som om han har røbet en hemmelighed, de var enige om at tie ihjel. “Meget har du budt mig, men det tilgiver jeg dig aldrig, du falske katolik, der har Kristus på læberne og Satan i hjertet.”

Netop som Hanne troede, det ikke kunne blive værre, dukker endnu en skikkelse op udefra. Det er Harboe, det sidste menneske, hun ønsker at se.

“Hr. og madam Patges,” siger han med et strengt udtryk i det blege ansigt, “sådan kan De ikke fremture, for åbne døre og i overværelse af naboer. Der stod en vægter i gården og lyttede. Jeg beder Dem, betænk Deres døtre.”

Både faren og moren ser skamfuldt ned i gulvet. Deres store respekt for Harboe er en af de få ting, de altid har haft til fælles. I Patges-fami-liens hjem er hans ord lov. Desværre.

“Det skal ikke gentage sig,” lover moren.

“Det vil jeg sandelig håbe.” Harboe trækker ned i den blomstrede silkevest, retter på den elegante jakke og ryster ubehaget af sig. “Jeg kommer med godt nyt. Jeg har fundet en lejlighed i Vingårdsstræde. Den skulle være udlejet på skiftedagen i april, men lejeren dukkede aldrig op. Nu er ejeren desperat.”

“Og hvad har det med os at gøre?”

“De kan flytte ind i morgen, madam Påtges. Stedet ligger kun et stenkast fra teatret. Der findes en stor stue, hvor De kan bespise Deres
frokostabonnenter, og et kammer mod gården, hvor Hanne kan øve på sine stykker.”

“Jamen Harboe, Vingårdsstræde! Sådan en fin adresse har vi slet ikke råd til.”

“Mon ikke.” Hans oppustede ansigt stråler som en lille sol, da han ser på Hanne. “Skulle det knibe, hjælper jeg gerne med huslejen det første halve års tid.”

“Javel,” siger moren og retter sig op. “Ja, så stiller sagen sig vel anderledes.”

“Ausgezeichnet,” udbryder faren og gnider hænderne mod hinanden.

Stemningen i Påtges-familiens stue skifter brat og pludseligt. Nu er det ikke hadefulde beskyldninger, der runger mod de lave loftsbjælker, men derimod glad forventning over den lyse fremtid i Vingårdsstræde. Hanne hører knap nok efter. Hun forsøger stadig at komme sig oven på tumulten fra før, men finder det umuligt at skyde sin nye viden fra sig.

Jøde!

Moren har altid udvist ringeagt for den race, der slog Frelseren ihjel, og sagt, at hvor fattige de end var, var de dog bedre end jøderne. Det var alt sammen løgn. Hun har opdraget sine døtre til at foragte det blod, der er deres eget.

Hvad vil det betyde for Hannes karriere på teatret, hvis det kommer frem? Vil hun blive udelukket fra scenen, som hr. David er blevet det fra universitetet? Vil hun blive hængt ud for at ville ødelægge samfundet, udrydde kristendommen, omstyrte kongehuset, sådan som Hei-berg sagde?

Onsdag

Den 25. marts 1829

Hanne og Malle går under portalen til Slutterigade og fortsætter hen mod det første af seks gabende huller, der sidder i ansigtshøjde på Arresthusets facade. Hullerne er udstyret med solide tremmer, men fangerne i cellerne er frit synlige. Til skam for sig selv. Og til skræk og advarsel for andre. Hanne skræver over snedriven langs den beigefar-vede murs facetsten og ser gennem tremmerne. I halvmørket indenfor kryber fem-seks skikkelser sammen på træbænkene.

“Mor?” kalder hun. “Er du dernede?”

De indespærrede ser op mod hende, men de er alle mænd. Hun forsøger igen ved næste fangehul med samme resultat. Først i den sjette og sidste celle er der gevinst. Moren har et tæppe om skuldrene som eneste værn mod kulden. Hendes cellekammerater er en flok kvinder med forsultne, grimede ansigter.

“Vi har mad med,” siger Malle.

Søstrene rækker brød og pølse ned. Moren sender maden videre til de andre kvinder. Uden at takke begynder de at hugge i sig.

“Fortæl mig hurtigt, hvad der skete i går,” siger Hanne, for der er ingen tid at spilde. Det er forbudt at tale med arrestanterne, og der kan når som helst komme en betjent eller dagvægter og afbryde dem.

Moren slår ud med armene. Hun ved knap nok, hvad hun skal svare.

“Jeg stod med opvasken in der Kiiche. Pludselig kom en flok betjente ind. To holdt mig fast, mens de andre gennemsøgte lejligheden.
På mindre end et minut fandt de, hvad de søgte. Jeg blev ført ned ad trappen og ud på gaden. Resten så du selv.”

“Hvordan endte lommeuret og pistolen i din rødbedekasse?”

“Keine Ahnung, Hanne.”

“Der kom en drager. Kan han have anbragt dem?”

“Men hvorfor dog?”

En af cellens andre beboere, en rund kone med en klumpet, rød næse, kommer nærmere. Hun tygger på en pølse og taler mellem bidderne.

“Kan der være nogen ... som ønsker at skade Dem ... madam Patges? En kreditor? Eller måske en tilbeder ... som De har afvist?”

“Jeg? En tilbeder? Uberhaupt nicht. På ingen måde!”

Hun benægter lidt for ivrigt, synes Hanne. Kan hendes mor virkelig have haft en kæreste? Hun betragter det slidte ansigt under det tjavsede hår og forkaster idéen. Det kan hun ikke tro.

“Man bliver overrasket over, hvor nedrige mænd kan være,” blander en af cellens andre beboere sig med levende øjne i det hulkindede ansigt. “Jeg nægtede at trække for en alfons i Læderstræde. Han plagede mig længe, truede med tæv og død og ulykke. Men jeg ville ikke lægge hovedparten af min indtægt i en stodders lommer. Til sidst troede jeg, at han opgav. Men nej, han gik til politiet og anmeldte mig for rufferi. Nu sidder jeg her.”

Kvinderne i cellen enes om, at mænd er noget forbandet pak, der skal afskaffes. Hanne spørger moren, hvad politiet forestiller sig, at hendes motiv til at slå Harboe ihjel skulle have været.

“Ach, det havde noget at gøre med hans bedrageri. Domhuset havde modtaget et anonymt brev, der forklarede det hele. Jeg skulle have slået Harboe ihjel, fordi jeg ikke ville anklages for medskyldighed.” “Det brev må være sendt af den samme, som anbragte beviserne.” “Men tingene er dog ikke mine. Sidst jeg så lommeuret, sad det i Harboes vest. Pistolen kender jeg intet til.”

En anden af morens cellekammerater, en midaldrende kone med ternet tørklæde om hovedet, har noget at sige om den sag.
“En kæreste, jeg havde engang, kom i fængsel for tilfældigvis at befinde sig i det samme værtshus som en stjålet halskæde.”

“Hvordan det?”

“Den rigtige tyv lagde kæden i hans jakkelomme, da politiet kom for at kropsvisitere gæsterne. Min kæreste var fuld, og ingen ville lytte, da han sagde, at han var uskyldig. I retten kunne han ikke forklare, hvordan han var kommet i besiddelse af smykket. Dommeren gav ham tre års tugthus.”

“Men en advokat kunne vel have ...”

“Sagførere er til for de rige, ikke for fattiglus som os. Din mor kommer for retten uden forsvarer. Hun skal være heldig, hvis hun får lov at sige noget.”

Hanne nægter at give op og vender sig igen mod moren.

“Var far og Malle ikke sammen med dig fredag aften, da Harboe blev skudt?”

“Jah, natiirlich.”

“Det alibi er vel nok til at få dig frikendt.”

“De gør klogest i ikke at involvere Deres familie.” Det er den hulkindede kone med de levende øjne, der gør indvendinger. “Deres datter er mindreårig, ikke sandt? Retten accepterer ikke børn som vidner, men hun risikerer at ende i Børnehuset. Hvordan med Deres mand? Er han en nyttig samfundsborger? Har han arbejde?”

“Ikke i øjeblikket,” indrømmer moren med en grov underdrivelse.

“Drikker han? Er han kendt hos ordensmagten for gadeuorden? For så kan jeg love Dem, at han kommer til at gøre Dem selskab i tugthuset.”

Hanne er næsten løbet tør for argumenter. Hun forsøger en sidste gang.

“I lørdags kom en vægter hjem til Wexschalls og fortalte om Har-boes død. Han havde lommeuret med.”

“En vægter,” gentager Malle. “Mor, du havde da engang en natvægter i frokostabonnement?”

Hanne betragter sin søster.
“Har jeg mødt ham?”

“Ork riej, du var altid på teatret.” Malle tøver og kommer så i tanker om noget. “Den aften, vi kom hjem fra Heibergs skovtur, da var han der, da mor og far skændtes. Kan du ikke huske det?”

Selvom hun har gjort sit yderste for at glemme episoden, husker hun den aften tydeligt. En stor, bredskuldret mand stormede ind og skilte forældrene ad. Hun forsøger at se hans ansigt for sig.

“Det var ham, der havde lommeuret,” udbryder hun. “Men han har fået fuldskæg siden og ser helt anderledes ud. Det må være ham, der har angivet dig, mor.”

“Korporal Hansen?” Moren ryster på hovedet. “Det kan jeg ikke tro. Jeg har kendt ham siden Ålborg. Er ist ein guter Mann.”

“En god mand? Far kaldte ham morder!”

I det samme runger et råb mellem gadens hårde mure.

“Ingen kontakt med fangerne!”

En rødklædt betjent er kommet om hjørnet fra Domhuset og peger på Hanne og Malle med sin bambusstok. Moren forsvinder fra cellevinduet, mens Malle flygter gennem portalen til Lavendelstræde. Hanne følger efter hende, men drejer i stedet op ad Kattesundet, et smalt stræde hvis ene side består af Domhusets bagbygning.

Et forsvar for moren i retten bliver svært. Måske umuligt. Der skal noget andet til. Moren skal ikke forvente nåde fra et retssystem, der på forhånd dømmer fattigfolk. Hun drejer om hjørnet til Frederiks-berggade, hvor mange er ude at promenere. Efter en kort tur rundt om blokken ender hun på Nytorvs grøntsagsmarked foran Domhusets seks søjler. Hun betragter den tillukkede facade. Derinde sidder den ansvarlige for sagens opklaring. Måske hans lidenskab for teater kan få ham til at lytte? For anden gang på få dage går hun op ad porticoens brede trappe og ind i forhallen.

“Mit navn er Johanne Luise Påtges,” siger hun ved skranken. “Jeg skal tale med politifuldmægtig Svendsen om nye spor i en vigtig sag.”
“Jeg påskønner Deres iver.” Svendsen læner sig tilbage i stolen bag skrivebordet med et blik, der udtrykker alt andet end påskønnelse. “Men kan De ikke selv høre, hvor fantastisk det hele lyder? En vægter kom til Dem dagen efter mordet og viste Dem Harboes lommeur? Og det husker De først nu, hvor Deres mor står anklaget?”

Hun har en klump i halsen og en tung knude i mellemgulvet. Hun ved godt, at samtalen er morens eneste chance for frihed.

“Jeg nævnte jo vægteren for Dem første gang, vi talte sammen, men De tillagde det ingen betydning. Nu ved jeg, at han hedder Hansen. Han kendte mor, da vi boede i Ålborg. Det må være ham, der har plantet beviserne. Og pistolen stammer i øvrigt fra teatret, den er del af et kostume, som dr. Ryge bruger.”

“Jomfru Patges, De må forstå, at vi ikke alene baserer anklagen på de fundne genstande. Vi har i går afhørt en række vidner, der bor i nærheden af gerningsstedet. De bekræftede samstemmende, at de hørte et skud og så en kvinde flygte fra Gyldenløves Bastion, kort før klokken fire natten til lørdag.”

“Men Harboe blev jo skudt før midnat.”

“Er det igen Deres mystiske vægters ord? Så kan jeg fortælle Dem, at flere andre vidner i nattens løb har passeret fundstedet ved volden over for Vartov Hospital. Ingen af dem har bemærket noget lig, før to betjente fandt Harboe kort efter klokken fire. Det passer også med, hvad Vartovs fattiglemmer og gangkoner har fortalt. De, der er så dygtig en udøver af det talte ord, må dog bøje Dem for vidneudsagn?”

Hvordan kan Svendsen beundre Hannes replikkunst, men ikke lytte, når hun fortæller ham sandheden? Hun kan ikke argumentere mod forklaringer fra vidner, hun aldrig har mødt eller set.

“Hvorfor skulle mor have taget Harboes lommeur?” spørger hun i stedet.

“Berigelse,” svarer han og børster et støvkorn af den røde uniformsjakkes grønne revers.

“Hvorfor tog hun så ikke også de 40 rigsdaler, han havde i inderlommen, og som De gav hans søster i mandags?”
Svendsen tøver.

“Hun så vel ikke i hans inderlomme,” foreslår han.

“Mor behøver ikke stjæle. Se engang her.”

Hun rækker morens bankbog tværs over skrivebordet. Den har hun fået Malle til at finde frem fra morens gemmer. Svendsen tager imod det lille hæfte og begynder at bladre i det.

“1600 rigsdaler?” udbryder han. “Hvor har madam Påtges så mange penge fra?”

“De 1100 har hun vundet ad to omgange i tallotteriet. Som De kan se, har hun limet kvitteringerne ind bagest. Resten har hun sparet sammen ved hårdt arbejde.”

Svendsen rækker bankbogen tilbage og dupper febrilsk panden. Til sidst finder munden et bestemt udtryk under det buskede overskæg.

“Formueforhold spiller ingen rolle. Alle er lige for loven.”

“Det forekommer mig ellers, at rige folk er mere lige for loven end fattige.”

“Det kan jeg forsikre Dem om ikke passer, jomfru Patges.”

“Mors cellekammerater siger noget andet.”

“Hvad kan man vente af faldne kvinder?” Svendsen læner sig tilbage i sædet og folder hænderne. “Lad mig fortælle Dem om den allerførste sag, jeg var involveret i. For små ti år siden ville en læge ved navn Jacob Jacobsen Dampe indføre demokrati i Danmark. Han mente, at nederlaget mod englænderne, statsbankerotten, tabet af Norge, kort sagt alle de katastrofer, der en overgang bragte landet i knæ, skyldtes dårlig ledelse, og at kongen skulle fratages magten. Dampe fremstillede derfor tryksager, der hævdede folkestyrets velsignelser, men han blev han anklaget for højforræderi og dømt til døden. I sin store nåde ændrede kongen straffen til livsvarigt fængsel, og dr. Dampe sidder nu på niende år i enecelle på Christiansø. Så kom ikke og sig, at fremstående mennesker er straffri.”

“Vil De også sende mor til Christiansø?”

Politifuldmægtigens tålmodighed er slut. Han rejser sig som tegn på, at samtalen er forbi.
“Mordere kommer ikke i fængsel. De ender på skafottet og mister hovedet. Og Deres mors sag kommer for retten på lørdag.”
Hele den foregående aften har Heiberg diskuteret med sin mor, om han skulle tage kontakt til Ditlev Blunck, og hvad det kunne medføre af ubehageligheder. Hun var af den bestemte mening, at hans mistanke om, at Blunck skulle være involveret i mordet på Harboe, var helt hen i ve]ret, og til sidst sagde hun: “Så spørg ham dog! Hvis han slår dig ihjel, slipper jeg vel for mere vrøvl.”

Provokeret af dette udbrud står han nu i opgangen i Brogade og banker på Bluncks dør, men til hans lettelse reagerer ingen bag den. Til gengæld bliver døren ved siden af åbnet, og et blegt ansigt kommer frem. Det er en ung kvinde på Hannes alder, lyshåret og med rødrand-ede øjne.

“Jeg beklager, hvis jeg forstyrrer,” siger han, “jeg forsøger at komme i kontakt med Deres nabo, hr. Blunck.”

“Ditlev Blunck er ikke vores nabo,” svarer hun. “Han bor til leje i vores ekstraværelse med egen indgang.”

“Javel.” Han betragter det sirlige dørskilt med Harboe-familiens navnetræk. “Så formoder jeg, at De er Arentine Harboe?”

Hun nikker, og han går i stå, for hvordan skal han forklare sit ærinde. Hvor meget ved hun, hvor meget ved han egentlig selv?

“Måske De kan finde Blunck på Charlottenborg,” foreslår hun. “Han studerer ved Det Kongelige Kunstakademi.”
Hun begynder at lukke døren, ivrig efter at afslutte samtalen, men han har brug for flere oplysninger og sætter foden i klemme.

“Kendte Blunck Deres afdøde bror, jomfru Harboe?”

“Kendte?” Den unge kvinde betragter ham gennem sprækken. “Ikke mere end enhver lejer kender sin udlejer. Kendte De min bror?”

“Nej, men jeg er en bekendt af hans ...” Han nægter at tage ordet forlovede i sin mund, når det handler om Hanne og Harboe. “Af jomfru Påtges.”

Den unge kvindes blik bliver hårdt. Et øjeblik tror han, at hun vil råbe ad ham, men hun nøjes med at smække døren i, og han står tilbage i opgangen og forsøger at regne ud, hvad hendes fjendtlighed kan skyldes.

På vej over Knippelsbro må han sno sig ind og ud mellem ladvogne fra gårdene på Amager, der danner trafikprop i Brogade. Foran Christiansborg drejer han over Holmens Bro og fortsætter langs Kanalens frosne vand, som spejler flådens lange bygninger på Gammelholm. Først da han runder hjørnet af teatret og ser Charlottenborgs brunstensfacade rage op i tre bastante etager over Kongens Nytorv, begynder han at overveje, hvordan han skal bære sig ad med at finde Blunck derinde. Det viser sig at være dagens mindste problem.

“Hr. Heiberg?” gentager en munter portner, da han præsenterer sig. “Hvilken fornøjelse at modtage besøg af et af scenens navne her i billedkunstens tempel. Hvormed kan jeg tjene Dem?”

Han fremfører sit ærinde, og portneren fører ham op ad trappen fra den brolagte gårds store kvadrat til beletagens række af sale. Lyset udefra falder gennem høje vinduespartier ned på en flok unge mænd, der sidder i halvkreds ved et podie med en model i en dramatisk stilling. Ansigterne er koncentrerede, kulstifterne kradser hektisk i papirarkenes overflader.

“Af anstændighedsgrunde er det ikke tilladt at male efter nøgenmodel,” fortæller portneren. “Kvinder er også på det strengeste forment adgang.”

“Uden tvivl en fornuftig beslutning,” svarer Heiberg med tanke på, hvor megen ravage det smukke køn har skabt i hans eget liv.
“Ja, bevares. Men lidt kedeligt er det sgu.”

De fortsætter ind i den næste sal, hvor andre kunstnerspirer maler med oliefarver efter en opstilling af frugt og blomster.

“Der er krav om, at en student skal levere et vist antal arbejder hvert semester for at bevare sin plads. Stillebener er en nem måde at nå målet på ”

I næste lokale færdiggør seks landskabsmalere sommerbilleder af Nordsjælland efter omhyggelige skitser.

“Landskaber, hr. Heiberg. Mine personlige favoritter. De kan tro, jeg nyder at betragte et smukt landskab. Det er fuldt ud så godt som at være ude i naturen selv.”

“Det er De måske ofte?”

“Næ, gud bevare mig for det.”

Fra et hjørneværelse lyder regelmæssige hammerslag. Et par skulptører står med hver sin buste.

“Thorvaldsens succes i Rom har inspireret direktionen til at fremme undervisningen i billedhuggeri. Det sviner så forbandet.”

Portneren vifter ad marmorstøvet, der hænger i luften og lægger sig på gulvet, så deres sko efterlader mørke spor i det hvide pulver. De bestiger en slidt trappe, går tværs over en gang og ind gennem en dør. Her har Ditlev Blunck atelier i et hjørneværelse med udsigt over Kongens Nytorv til den ene side og teatrets sadeltag med rester af sjasket sne til den anden. På væggene hænger hel- eller halvfærdige malerier mellem bogreoler og nips, tøjstykker og hatte, udstoppede dyr, en trompet og et skildpaddeskjold.

“Hr. Blunck,” siger portneren, “Hr. Heiberg er kommet for at se Dem.”

Den unge kunststuderende, der er iklædt samme tøj som dagen før i klædeoplagets butik, ser op fra en læderbeklædt boks af træ, i hvis forskellige rum han er ved at fordele malingtuber og pensler.

“Johan Ludvig Heiberg?” Blunck udtaler navnet på tysk og skæver gennem vinduet mod teatret i det fjerne. “Elverhøjs ophavsmand?”

“Det kan jeg ikke nægte.” Velbehaget flyder varmt gennem ham ved
tanken om, at hans ry er stort nok til at bane vej helt ind i kunstens hellige haller. Der har været tilbageslag i den seneste tid, men sandelig også fremskridt. “Jeg er kommet for at tale med Dem om ... en pengesag.”

“Ah, javist.” Blunck misforstår og begynder at rode med en stabel lærreder. “Jeg har desværre ikke det store udvalg i øjeblikket. Meget er solgt, men jeg håber da, at noget af det tilbageværende vil falde i Deres smag.”

Heiberg finder til sin overraskelse, at han kan lide den unge malers farvestrålende stil og stærke, mandige figurer.

“Her er en del nøgenstudier” bemærker han. “Det troede jeg ikke var tilladt.”

Blunck rødmer og stiller de vovede værker bagest.

“Jeg beklager. Det var ikke meningen, at nogen skulle se dem.”

“De er måske skabt con amore af personlig interesse?”

“Ja, det ... kan man sige.”

Heiberg fornemmer til sin overraskelse, at den unge maler betragter hans spøgefulde bemærkning som en forblommet trussel. Det er, som om der er faldet en skygge over samtalen, og først efter et øjeblik går det op for ham, hvad årsagen kan være.

“Det kommer jo ikke mig ved,” forsøger han at glatte ud, “jeg har altid ment, at jo flere herrer, der orienterer sig mod deres egne, jo flere eksemplarer af det smukke køn er der til os andre.”

Han har gættet, at Blunck hører til de mænd, der dyrker kærligheden uden at ofre til Venus, som man siger, og han krymper sig uvilkårligt, for tanken om to mænd, der drages mod hinanden i ømt og svedigt favntag har altid været ham imod. Men sandhed - omhyggeligt redigeret sandhed - er den bedste løgn, og udsagnet er da også netop det, der skal til for at berolige Blunck.

“Det glæder mig at konstatere, hr. Heiberg, at De er den verdensmand, jeg altid har anset Dem for at være siden Deres første forestilling.”

“De har set Aprilsnarrene?”
“Flere gange, men det er nu Kong Salomon og Jørgen Hattemager, jeg tænker på.”

Heiberg er overrasket over, at nogen foretrækker et af hans mindre kendte ungdomsværker frem for de seneste års store succeser.

“Hvad tiltalte Dem ved netop det stykke?”

“Den unge Edvard Løves frugtesløse tilbedelse af hattemagerens datter mindede mig om et af mine egne sværmerier.”

“For en mand?”

“Det må jeg vel indrømme.” Kunstnerspiren tillader sig et forsigtigt smil. “Jeg er glad for, at vi kan tale åbent.”

Usund tilbøjelighed eller ej, Blunck er langt mere kultiveret, end det lod til i klædeoplagets butik, og selvom han nu fremviser adskillige studier at sin hjertenskær, er den unge mand påklædt på langt de fleste.

“Han delte desværre ikke min interesse,” sukker han. “Det er ikke let at være anderledes. På det faglige plan går det lettere. For nylig vandt jeg Akademiets store guldmedalje og et rejselegat på 800 rigsdaler. De foregående tre år har jeg vundet den lille guldmedalje, samt den store og lille sølvmedalje. Nu agter jeg at rejse til Rom og skabe mig et navn.” En nyuddannet kunstner med sådan en række af triumfer bag sig går en lys fremtid i møde. Heiberg bliver mere og mere overbevist om Ditlev Bluncks kvaliteter og ser lærrederne grundigere igennem “De kan frit vælge, hr. Heiberg. Jeg giver gerne mængderabat.” “Rabat er altid den bedste måde at møde kunsten på.”

Mange forestiller sig, at dramatikere, der får opført deres værker på Det Kongelige Teater, kan smide om sig med pengene. Intet kunne være fjernere fra sandheden, selv den store Oehlenschlåger må vende hver en skilling og bo billigt til leje i stueetagen hos biskop Mynster ved Vor Frue Kirke. Heiberg overvejer, hvordan han kan komme bort fra forretningssnakken og fremføre sit egentlige ærinde, da han pludselig genkender et motiv og trækker et lærred frem.

“Det er jo Harboe!”

Det blege ansigt er mindre opsvulmet, end han husker det fra Hannes konfirmation, men har samme forurettede udtryk i de smalle øjne.
“Ja, der har vi årsagen til min ulykke,” sukker maleren. “Jeg har boet til leje hos Harboe i tre år. Efter hans død for nylig sendte hans arbejdsplads mig en rykker.”

“Ja, opkrævninger synes som bekendt at komme dobbelt så hurtigt med posten som andre breve.” Heiberg opfinder på stedet en historie. “Jeg har for resten selv betalt min gæld til klædeoplaget, kun for at blive opkrævet igen.”

“Også De? Det er for galt! Butikkens besty rer ville ikke lytte, da jeg i går sagde ham, at jeg betalte mine regninger for længe siden.”

Harboe har, fortæller Blunck nu, ofte tilbudt ham stof til rimelige priser. Forrige år, da han havde solgt et par billeder på akademiets forårsudstilling, tog han imod tilbuddet og ekviperede sig.

“Harboe var ikke just nogen tiltalende mand, men jeg regnede med, at jeg kunne stole på ham. Aret efter købte jeg igen stof hos ham. Kredit var intet problem. Jeg betalte i juli, og han kvitterede igen. Men ingen af de to betalinger er blevet indført i butikkens hovedbog.” “Hvorfor give sine ofre kvitteringer, hvis man vil svindle? Er det ikke lidt som at sko en hest, før man stjæler den?”

“En kassebedrøver regner altid med, at lykken vender, hr. Heiberg. Det har jeg set mange gange her på akademiet. Verdammte Ktinst-lern!”

Blunck skærer tænder af ærgrelse over sine dårlige erfaringer med studiekammeraterne.

“Harboe var vel ingen kunstner?” spørger Heiberg.

“Nej, han fremstod tværtimod meget troværdig og kedelig. Han var i øvrigt næsten aldrig hjemme. I starten af mit ophold hos familien troede jeg, at han boede et andet sted. Moren og søsteren forgudede ham, men jeg fik aldrig rigtig fornemmelsen af, at det var fortjent. Engang så jeg ham følge en ung skuespillerinde, som han sværmede for, gennem byen. Hanne Patges hedder hun. De må selv kende hende, hun medvirker jo i Deres stykker. De to så ud, som om de skammede sig over hinandens selskab.”

“De lignede ikke et kærestepar?”
“Slet ikke. Snarere en far og en datter, der har haft et skænderi. Harboe blev mere og mere fjern. Hen mod slutningen kom han kun hjem for at sove. For to uger siden mødte jeg ham sent om aftenen på husets trappesten. Han lignede en jaget mand, forfrossen og med fugtigt tøj, som om han havde været ude hele dagen. Han for sammen, da han så mig, og hilste knap nok. Siden har jeg hørt, at politiet stod i begreb med at anklage ham for bedrageri. Men heldigvis fandt jeg kvitteringerne i dag.” Blunck vifter med to krøllede sedler. “De lå her, mellem mine farver. Så der bliver intet gældsfængsel til mig, og bestyrer Reumert fra Det Kongelige Klæde Oplag kan se i vejviseren efter mine penge.”

Heiberg betragter de krøllede sedler og synes pludselig, at Bluncks klager er lidt overdrevne, hvis han hele tiden har ligget inde med de kvitteringer, der frikender ham som skyldner. Men han skal ikke klage, han har lært tiltrængt nyt, præcis som han kom efter, og han trækker hen mod atelierets dør.

“Er De ved at gå?” spørger Blunck. “Jeg har flere lærreder.”

“Jeg må hellere tale med denne Reumert, før jeg sætter mig i nye udgifter, men jeg vil stærkt overveje at købe et værk eller to. Jeg ønsker Dem lykke på rejsen til Rom.”

Det sidste mener han ærligt. Det eneste, der kan stå den talentfulde maler i vejen, er hans seksuelle præferencer. Sodomi straffes i princippet med døden, og selvom ingen, så vidt Heiberg da ved, er blevet idømt den yderste dom, er landsforvisning i den slags sager ikke ualmindeligt. Den offentlige mening kan tilgive en forbryder, men aldrig en drømmer, og Ditlev Blunck er sikkert godt tjent med at bosætte sig i Italien, hvor man tager lettere på den slags.
Hanne står foran Vartov Hospital, et af byens bedre fattighuse. Bag den brunrøde murstensfacade med de høje, småsprossede vinduer findes politiets vidner. Hun vil ikke udelukke, at nogen har hørt et skud og set en kvinde løbe fra stedet. Men det har i så fald ikke været hendes mor. Det kan ikke have været hende.

Hun har kostumieret sig efter de forhåndenværende søms princip. Hun håber, at det blå sjal, hun har viklet om hovedet som tørklæde, og blusen, hun har vendt på vrangen, så den ligner en slidt og billig las, er overbevisende nok til at gennemføre den forestilling, hun har forberedt.

Allerede da hun runder fattighusets hjørne til Farvergade, svajer hun som en beruset. Enhver, der ser hende vakle ind i portens halvmørke og hen mod portnerlugen, må tro det værste. Hun stopper op og holder pause. Støtter sig til dørkarmen. Portneren spørger, om der er noget galt. Hun venter uden at svare. To gangkoner i ankellange, blå kjoler med hvide forklæder er på vej hen mod hende over den indre gårdsplads. Først da de er helt tæt på, falder hun om.

I hurtig sekvens gennemgår hendes krop en række indledende spjæt og smårystelser, før det egentlige anfald begynder. Gentagne gange står hun i en bue fra isse til hæl over brolægningen. Spyttet trænger frem i hendes mundvige. Halsen krummer sig i en tilsyneladende umulig vinkel.
“Herre Jemini, hvad sker der dog?”

Portneren læner sig ud over skranken for at få det hele med. Den ældste gangkone, en erfaren matrone på 30 år, farer hen og lægger Hannes hoved i skødet. Hanne lader der gå et minuts tid, før hun gradvist slapper af.

“Er De ved bevidsthed?” spørger gangkonen.

Hun nikker og stønner, som om anstrengelsen ved bevægelsen er nær ved at tage livet af hende.

“Hvis det er smitsomt, skal hun ud herfra,” råber portneren.

“Epilepsi smitter ikke. Det er vores kristne pligt at hjælpe.” Gangkonen ser strengt op på ham og henvender sig til sin yngre kollega: “Gudrun, tag benene.”

“Den gadetøs hører ikke til her!” råber portneren efter dem.

“Hun skal bare hvile en time eller to. Vi har jo netop en ledig seng.”

Hanne holder øjnene lukket, men mærker, at hun bliver båret ind gennem en dør. Lokalet indenfor, der lugter af brun sæbe og rent linned, må være af en vis størrelse, for lydene runger mod hårde flader. Hun åbner det ene øje på klem. Salen er højloftet, hvidmalet og otte gange ti skridt. De høje vinduer vender ud mod volden. Otte jernsenge står på række under dem. Her ligger eller sidder fattiglemmerne og misser med svage øjne.

“Hun ser da for ung ud til at bo her,” læsper en tandløs gamling, mens de to gangkoner anbringer Hanne på en ledig seng.

“Hun fik et epileptisk anfald i porten.”

Den erfarne matrone besværer sig ikke med yderligere forklaringer, men giver sin unge kollega besked på at holde øje med epileptikeren og forsvinder i en sky af travlhed. Da hun har forladt salen, beslutter Hanne at vågne. Ganske vist er Malle, hvis anfald hun har efterlignet, sjældent frisk så hurtigt, men hun har en forestilling at gennemføre. Da hun slår øjnene op, står fattiglemmerne samlet omkring hendes seng, som om den var et juletræ, og hun var pynten.

“Rolig, søde ven, lemmerne vil Dem intet ondt,” forsikrer den unge
gangkone. “Der sker bare så lidt i deres triste liv, at alt har interesse. Jeg hedder Gudrun. Hvad er Deres navn?”

“Amalie,” lyver Hanne med rusten stemme.

“Hvad bragte Dem hertil? Er der nogen, vi skal sende bud efter? Har De familie her i Vartov?”

Hun skjuler ansigtet i hænderne. Nu begynder komedien for alvor. Hendes rollefag er lystspil. Hun har aldrig haft brug for at græde på kommando, men tanken om Harboes endeligt rører hende, så tårerne strømmer af sig selv. Et sted i baghovedet noterer hun sig, at det middel nok også vil virke på scenen.

“Jeg ville blot se, hvor min kæreste døde. Det blev for meget for min svage konstitution. Mine anfald kommer, når jeg udsættes for følelsespres.”

“Døde Deres kæreste her i nærheden?” spørger en dame med stemmen fuld af sympati. Hendes ansigtshud er rynket, som var hun lavet af spindelvæv.

“Politiet fandt ham skudt ved volden lørdag morgen.”

“Det var ham, som betjentene var her og spørge om i går,” hvisker en gamling, der er så krumrygget, at han næsten ikke kan se op. “Ham, der blev skudt.”

“Åh, sludder,” affejer spindelvævsdamen ham. “Skomager Bramsen fortalte en anden historie. Ham tror jeg mere på.”

“Som om Bramsen er noget sandhedsvidne.”

“Hvad sagde politiet?” spørger Hanne.

“Det skal De da ikke tænke på, søde ven.”

Gudrun klapper hendes hånd. Gangkonen, der næppe er mere end et par år ældre end hun selv, udstråler moderlighed og bedreviden.

“Jamen, hvad skal jeg da gøre? Min arme mor arbejder dag og nat for at skaffe mad til os sultne små, mens min far bare drikker pengene op, så hurtigt som hun kan tjene dem. Vi er syv søskende, og vi er fattige som kirkemus, og politiet vil ikke fortælle os noget, og hvor skal jeg ellers henvende mig?”

Hanne taler på samme måde som Malle, for søsterens åbenhjertige
facon får altid fremmede til at åbne op. Det virker da også over al forventning. Fattiglemmernes rynkede ansigter udstråler medlidenhed, og nogle af dem får endda tårer i øjnene. Den tandløse læner sig frem.

“Politimændene spurgte os alle, hvad vi havde set lørdag morgen klokken fire.”

“Der skete intet klokken fire,” fastslår spindelvævsdamen.

“Sludder!”

“Nej, hun har ret.”

“Vel har hun ej.”

Lemmerne begynder ivrigt at mundhugges, og der kommer liv i deres øjne. Stemmerne runger mellem salens vægge.

“Så, nu må det være nok!” opbyder Gudrun sin fulde autoritet. “Jomfru Amalie skal have ro til at komme sig. Det hjælper ikke, at I hidser hende op.”

Fattiglemmerne rokker modvilligt bort. Det ærgrer Hanne. De kunne have kastet mere lys over, hvad der egentlig skete natten til lørdag. Men så snart de er alene, læner Gudrun sig fortroligt frem og begynder at hviske.

“Min vagt startede klokken fire i lørdags, og jeg så alti”

“Mere end lemmerne?”

“Ah, de snakker bare. Ja, forstå mig ret, de er jo flinke nok. I Vartov kommer kun ordentlige borgere og gode koner, der har forsørget sig selv hele livet. Det er noget andet end Almindeligt Hospital, hvor de lukker alskens rak og tiggere ind, hvis De forstår, hvad jeg mener.”

Hvad Hanne forstår er, at Gudrun er den største sladdertante i huset.

“Hvad skete der natten til lørdag?”

“Jo, ser De, jeg var jo betroet nattevagten. Jeg havde sovet lidt i vagtstuen, men var på benene klokken fire. På det tidspunkt så jeg gennem vinduet to natvægtere stå henne ved volden.”

“Det var vægtere, der fandt ham?” Det har Hanne ikke hørt om før. “Var den ene høj og rødskægget?”

“Ja, og den anden var rund og lyshåret. En politimand kom hen til
dem ovre fra Vesterport. Kort efter kom hans kollega. Da vægterne gik, kunne jeg se en mand ligge op ad skråningen, som om han sov. Men han var dødi”

De klare øjne spiler sig op i sensationslyst. Hanne tænker, at Gudrun egentlig er ganske køn, omend en smule enfoldig.

“Var der ingen soldater i accisehuset ved Vesterport?”

“Jo, der sidder altid seks mand.”

“Hørte de ikke skuddet?”

“Nej, for der var ikke noget skud.”

Hanne tøver. “Der må vel have lydt et skud.”

“Nej,” siger Gudrun bestemt, “det ville jeg have hørt. Men betjentene, der afhørte os i går, var overbeviste om det. Det var noget så spændende.”

“Så fortalte De dem vel, at de tog fejl?”

“Nææh, nej.” Hun trækker på det. “Jeg tænkte, at det var bedre, hvis jeg hørte skuddet. Det var de også meget tilfredse med. Nogle af lemmerne sagde endda det samme. Tænk Dem, bagefter troede jeg næsten, det var rigtigt.”

Hanne forstår. Betjentene har ført vidnerne til den konklusion, de selv forventede. Sikkert uden at ane, at de manipulerede dem. Hun nikker over mod spindelvævsdamen, der er sunket ned på en seng.

“Damen der sagde, at en skomager Bramsen fortalte en anden historie. Hvem er Bramsen? Spurgte politiet ikke ham om noget?”

“Åh, skomager Bramsen er en værre én.” Gangkonen ryster mildt overbærende på hovedet. “Ser De, i modsætning til fattiglemmer andre steder har beboerne her i Vartov lov til at forlade bygningen. Bramsen besøgte ofte mandskabet i Vesterports accisehus. Så gav soldaterne ham et glas vin, for at han skulle synge for dem og spille på sin violin.” “Kan jeg komme til at tale med ham?”

“Nej, for det er jo hans seng, De ligger i. Retsbetjentene hentede ham i mandags og satte ham i gældsfængslet. Og så længe han sidder der, kan De ikke komme til at spørge ham om noget, for der har kun mænd adgang.”
“Det her kan jeg ikke trykke.” Svejstrup løber øjnene over den korte tekst. “Det er i modstrid med kongens forordning.”

Hansen læner sig mod døren til den forfaldne vognport i den sodede baggård, hvor Svejstrup - en mager, studentikos type med hornbriller på den lange næse og tyndt hår under kasketten - har indrettet sit trykkeri.

“Hvilken forordning?”

“Jødeiorordningen af 1814, hvor kongen gjorde alle jøder i landet til danske borgere og fastslog, at man ikke kunne kritisere dem som race uden at risikere frihedsstraf. Tror De, jeg har lyst til at gøre dr. Dampe selskab på Christiansø?”

Hansen har hørt om dr. Dampe og ved, at ordensmagten mere end noget andet frygter en gentagelse af hans forsøg på at omstyrte kongen.

“Kendte du Dampe?”

“Min far trykte nogle af hans pamfletter,” indrømmer Svejstrup. “Han blev anholdt, dømt for majestætsfornærmelse og døde i fængsel. Hans tossestreger har forfulgt mig lige siden. Politiet holder konstant øje med mig, selvom jeg er en ærlig mand.”

Hansen forstår, at han er nødt til at forsøde aftalen. Heldigvis kender han trykkerens svagheder.

“Her er billetter til dig og hele familien. Til Det Kongelige Teater i morgen aften. Du er vel klar over, hvad der går over scenen?”
Trykkeren væder læberne og betragter billetterne i Hansens hånd. “Aprilsnarrene,” svarer han, for naturligvis kender han programmet. Pladserne på første logeetage er, for en teatertosse som Svejstrup, lige så gode som gangbar mønt.

“Der er jo ingen kritik af kongen i min lille tekst” lokker Hansen. “Og jeg skal kun bruge 20 eksemplarer.”

“Du kan få otte. Papir koster.”

“10 styks, så. Men så skal det også være en ordentlig kvalitet, der kan tåle regn og sne.”

“Der er ingen udsigt til regn med den kulde, vi har for tiden. Sne skal de nok klare.”

Svejstrup vender sig mod sit arbejdsbord langs vognportens rå murstensvæg og går i gang med sættekasse og blytyper. Hansen stiller sig ved porten ud mod gaden og overvejer for tiende gang, om mutter Påtges fortjener den hårde skæbne, han har beredt hende. Et sted dybt ind i brystkassen kan han stadig mærke noget røre sig, når han tænker på hende, og det nærer tvivlen. Måske misforstod han hendes hensigt, dengang for et år siden.

“Måske var det slet ikke hendes mening at forråde mig til sin fordrukne skid af en mand,” mumler han.

“Hvem snakker du med, Hansen?”

Han farer sammen og ser sig omkring. Er han begyndt at høre stemmer? Til sidst får han øje på Oskar, der står ude på fortovet bag gårdens mur.

“Hvorfor sniger du dig rundt på den måde? Skulle du ikke passe din loppetjans i Domhuset?”

Oskar nikker hen mod vognporten i baggården.

“Jeg er blevet sendt ud for at holde øje med trykkeren der.”

“Er du blevet politispion? Den slags burde du holde dig for god til.” “Jo, men det var en ordre. Han er mistænkt for drab.”

Hansen betragter Svejstrup, der er færdig med sættepladen og er begyndt at lægge et trykark i pressens træramme.

“Umuligt. Jeg kender ham. Han har ingen forbindelse til Harboe.”
“Der sker faktisk andet i byen end Harboes død.”

Hvad bilder den unge lømmel sig ind at benytte så bedrevidende en tone? Hansen får lyst til at give ham en lærestreg, men nysgerrigheden tager over.

“Fortæl.”

“Det er en skrækkelig historie. Offeret var blevet tævet grundigt igennem . Gerningsmanden havde lagt ham til at dø i en ruin ved Pustervig. Embedslægen har undersøgt liget og fastslået, at det skete natten til mandag.”

Kulden stiger fra mellemgulvet op gennem Hansens brede krop. Det var jo i Pustervig, han søndag aften tog sig kærligt af den belæste drukkenbolt, som han stødte på ved en kælderskakt i Østergade. Der kan vel ikke være en forbindelse?

“Det hænder, at tiggere fryser ihjel,” brummer han. “Hvem bekymrer sig om den slags?”

“Familien,” svarer Oskar. “Den døde var yngste søn af Constantin Brun. Faren havde slået hånden af ham, men familien håbede, at han ville bedre sig med tiden og vende ædru hjem. Det håb er slukket nu. Brun forlanger en undersøgelse. Du har vel hørt om Brun?”

Hansen er udmærket klar over, hvem Constantin Brun er. Danmarks måske rigeste mand, personlig ven af kongen, indehaver af Storkorset af Dannebrog. Han burde have sagt sig selv, at den veltalende student var andet og mere, end han gav sig ud for. I det allermindste burde skiderikkens sunde tænder have advaret om, at der stak noget under.

“Hvad har det med Svejstrup at gøre?”

“Svejstrup har gæld hos Brun og er blevet truet med gældsfængsel. Han kan have overfaldet sønnen som hævn.”

“Se dog på ham.” Hansen nikker mod vognporten, hvor den magre trykker må lægge hele sin beskedne kropsvægt i for at stramme pressens skruetvinge. “Ligner det skravl én, der kunne slå ihjel med de bare næver?”

“Måske ikke,” indrømmer Oskar. “Politimesteren arbejder også med
andre teorier. Jeg er kun én blandt mange, der er sendt ud for at holde øje med de mistænkte.”

Politiet har altså, som de plejer, sendt folk ud i øst og vest for at give indtryk af, at de gør en målrettet indsats. Hansen beroliger sig selv. Oskar ville ikke snakke sådan løs, hvis der fandtes den ringeste mistanke om, at han havde noget med sagen at gøre, og har han i øvrigt ikke for nylig bekræftet sit retsind ved at anmelde en notorisk bordelejer-inde? Der er ingen fare på færde.

“Svejstrup kan måske nok have gjort det,” siger han alligevel, bare for en sikkerheds skyld. “Han bærer stadig nag over sin fars skæbne. Det indrømmede han lige før.”

“Er det rigtigt? Vil du afgive vidnesbyrd på det?”

“Hvorfor ikke? Stik du bare tilbage til politimesteren og fortæl ham det.”

Han har brug for at komme af med Oskar, før idioten opdager, hvad trykkeren i vognporten arbejder på. Det vil ikke se godt ud, at han, en natvægter og samvittighedsfuld embedsmand, har bestilt en tryksag hos en mistænkt drabsmand og landsforræder. Den unge kollega hilser farvel og forsvinder, mens Hansens tanker vender tilbage til mutter Påtges. Hvad var det dog, han overvejede lige før? Skulle den jødeheks virkelig være uskyldig?

“Det er ikke noget tidspunkt at blive blødsøden,” belærer han sig selv.

Ligesom den døde student Bruns hån kan mutter Påtges’ svigt ikke tilgives. Han har drømt om hævn for længe til at opgive den nu, hvor den er inden for rækkevidde.

“Du vil gennemføre din plan, Hansen, og med lidt held vil du se jødemærens fjæs på skafottet, før ugen er omme.”

“Hvad står du der og mumler om?” spørger Svejstrup og rækker ham en flad pakke i brunt kardus. “Her, tag dit smuds med dig. Og lad mig så ikke høre mere til det.”

“Helt i orden,” siger Hansen og giver trykkeren billetterne til Aprils-narrene. “I så fald gør du klogt i at undgå Børsen i morgen tidlig.”
“Hvad skal det betyde?”

Han tager pakken med de ti eksemplarer af sin tryksag under armen. Han ved, at Svejstrup ser efter ham, mens han forlader baggården med vognporten, men han vender sig ikke om. Terningerne er kastet, som en eller anden engang sagde, og i nat går det løs.
Hanne roder i hurtig rækkefølge gennem tøjet i kostumelageret på teaterloftet: enkefru Bittermandels sorte silkedragt, Constances blå kjole og hårpynt, Zierlichs overlærerfrakke og hvide paryk. Omsider finder hun det skoledrengekostume, Trine Rars kæreste, Hans Mortensen, bærer i Aprilsnarrene. Et par grå bukser. En stribet trøje. En kasket og et par slidte spændesko.

Hurtigt klæder hun sig af og binder barmen stramt op med sjalet. Håret reder hun tilbage og samler under kasketten. Så trækker hun bukser og trøje på og ser sig i sit medbragte spejl. Illusionen er ikke perfekt. Tøjet, der er syet til Rosenkildes runde skikkelse, er for stort. Det er desuden alt for rent til en gadedreng, men det kan hun ændre på. Hun samler sit eget tøj til en bylt og kravler over loftsbjælkerne fra kostumelageret til lysekronens ankerspil. Videre ned ad stigen og gennem den ulåste dør til bagtæppelageret. Her lægger hun bylten inderst på en af hylderne. I sidste øjeblik husker hun at tage det eksemplar af Adresseavisen med, som Frederik Wexschall læste op af aftenen før. På vejen fra fattighuset i Vartov har hun været forbi Wex-schall-parrets stuelejlighed i Laksegade. Her lå bladet stadig fremme på bordet.

Hun skynder sig ned ad trappen til bagscenen. Onsdag er teatrets lukkedag, og hun møder ingen på vejen ud. I baggården mellem teaterbygningens slidte gårdfacade og Gjethuset smører hun sod i ansigtet
og sjasker mudder fra en halvfrossen pyt på bukser og trøje. Da hun er tilfreds, smutter hun ud gennem porten til Kongens Nytorv.

Mens hun spæner gennem byen, bemærker hun, hvor frit hun bevæger sig. Gadedrengekostumet er anderledes behageligt end hendes lange skørt og kjolelivets snævre hylster. Hvorfor er kvinders tøj så meget mere begrænsende end mænds? Hun passerer Højbro Plads, selvom det sender bølger af ubehag gennem hende. I dag kan hun ikke spilde tid på omveje.

“Halløj, knægt,” råber en hæs stemme fra bolværket langs Holmens Kanal. “Skal du ikke have fisk med hjem til din mor?”

Hanne smiler indvendigt. Hvis hendes forklædning som dreng kan overbevise en af de fiskerkoner, der falbyder dagens fangst ved Gammel Strand, kan den forhåbentlig også skaffe hende adgang til gældsfængslet, hvor skomager Bramsen sidder.

“Du kan få mere med end fisk,” råber en anden kone.

“Du kan få et kys, din kønne dreng,” istemmer en tredje.

Hele rækken af forklædeklædte madammer vinker og råber. Uden helt at vide hvorfor, trækker Hanne bukselinningen ned og stikker bagdelen frem.

“Det er sgu den hvideste drengerøv, jeg nogensinde har set!” skræpper konerne. “Kom herhen, så vi kan kysse den.”

Med den berusende fornemmelse i maven af at have gjort noget forbudt, fortsætter hun ind mellem Snaregades små, skæve huse. Hen over torvet ved Vandkunstens offentlige fontæne og til højre ad Rådhusstræde. Da hun går under portalen til Slutterigade, må hun bekæmpe lysten til at se ned i cellen, hvor moren sidder.

“Hvorhen, knægt?” spørger en betjent i Arresthusets prunkløse trappehal.

“Jeg ska’ ind til Gældsfængslet,” svarer hun med hæs stemme. “Jeg ska’ se skrædderen.”

Hun viser Adresseavisen frem, slået op på den annonce, der morede hr. Wexschall så meget aftenen før.
Bybud søges

Til udbringning af tøj og andre skræddervarer søges en flink og høflig dreng. Henvendelse hos skræddermester Bøggild, Slutterigade 1, stuen til højre. Er hele dagen hjemme.

“Så du vil være bud for Bøggild?” spørger arrestbetjenten.

“Ja, sgu,” svarer Hanne. “Er der måske no’et galt i det?”

Den bedste læremester er livet selv. Hun skyder brystet frem og efterligner gadedrengene, hun så under morens anholdelse. Arrestbetjenten smiler vidende. Et øjeblik tror hun, at hun er gennemskuet. “Smut du bare ind, knægt,” siger han så.

Københavns Gældsfængsel ligger i en særskilt del af Arresthuset, der vender ud mod Hestemøllestræde. Forkontoret er et smalt, højloftet lokale. Langs den ene væg står en slidt bænk, og langs den anden en høj skranke. Der er tavler og hylder på væggene og madlugt fra en tilstødende frokoststue. Herfra kommer slutteren ud i vest og skjorteærmer. Han betragter hende gennem et par tykke briller, mens hun igen fremfører sit ærinde.

“Hvor gammel er du, knægt?”

Hun tøver og spørger sig selv, hvor gammel en dreng af hendes højde og bygning ville være.

“13 år,” svarer hun med en uforfærdet grimasse. “Fandeme.” Slutteren nikker.

“Godt, for børn under 12 kommer ikke ind. Eller skøger og andre fruentimmere. Her sidder kun ordentlige borgere, der er kommet i gæld, ikke forbrydere og mordere, som nede i arresten.”

Da han er sikker på, at hun har forstået hans belæring, tager han en nøgle fra et skab og låser en dør op.

“En bydreng mere til skræddermester Bøggild,” melder han.

“Lad ham endelig komme ind,” lyder det.

Gældsfængslet er ikke nogen skummel fangekælder, men et højloftet, opvarmet lokale på fem gange ti skridt. Ser man bort fra tremmerne for glasruderne i vinduerne, ligner det en almindelig, rummelig lej-
lighed. På et slidt bord sidder en rund, halvskaldet mand med et jovialt smil og en jakke i skødet over de foldede ben. Da han vinker Hanne nærmere, er hun nær ved at neje. I sidste øjeblik husker hun at bukke.

“Så du kunne tænke dig at rende bud? Lad mig se nærmere på dig. Ja, du er jo en ren og pæn dreng. Det er mig, der er skrædder Bøggild.” Hun nikker mut. Hvis han synes, hun er ren og pæn, har hun ikke været grundig nok med mudderet. Rundt om bordet sidder tre andre og arbejder med knapper, pyntekanter og borter. Skræddermesteren udpeger den nærmeste.

“Peder her er min svend. Han er ikke skyldner, så han går hjem hver aften, når arbejdet er gjort.”

“Måske skulle jeg få mig noget gæld,” griner svenden. “Her er varmere og tørrere end hjemme.”

“Så husk, at du kun skal låne af folk, der har råd til dit ophold. Jeg var så fornuftig at skylde hos købmand Olesen, der nu betaler fængslet to rigsdaler om ugen for at holde mig indespærret. Andre er mindre heldige. Se nu student Søndergaard, der så flittigt syr knapper i. Han forelskede sig i en rig mands datter, men pigens far købte hans gæld. Nu sidder han her, indtil hun er blevet gift med en anden.”

Søndergaard nikker sørgmodigt og binder knude på tråden. Han er ikke meget ældre end Hanne.

“Lazarus Shimon.” Skrædderen slår ud med hånden mod den tredje. “Shirnon kom i gæld til en af sine stammefrænder. Nu sidder han her, hvor vi ingen forskel gør på jøder og andre folk.”

“Og starutten med fidlen?” spørger Hanne.

På en seng i nærheden af en stor, sort kakkelovn ligger en ældre herre i slåbrok og hjemmesko. Lid under hans brogede nathue stritter et bundt uregerlige, hvide krøller. Det lange ansigt er ét stort rundkindet smil. Under hagen sidder en violin, som han klimprer på med fingerspidserne.

“Det er skomager Bramsen. Jeg har anbefalet ham at tage kunder, men han er træt af sit gamle fag. Han vil hellere spille. Det klager vi ikke over, for han er mere underholdende med violinen end med sin læst.”
Som for at understrege påstanden stemmer Bramsen i en munter vise, mens han slår takt til med foden i sengegærdet.

“I vores land der er så godt at være, man hænges ej for bare bagatel.

Man kan sig med forskelligt nære, man sulter heller ej ihjel;

Man drikker ikke altid vand, men har dog ganske god forstand.”

“Sæt dig ved skomageren,” smiler skrædderen. “Frakken her er færdig om en halv times tid. Så kan du bringe den ud. Du skal få en skilling for slæbet, og du kan beholde, hvad kunden giver dig.”

Hanne tager plads i sengens fodende og nikker med kendermine til Bramsen.

“Ikke værst, den vise.”

“Takker ærbødigst, den unge herre er tydeligvis en kender.” Bramsen stemmer en streng. “Teksten har man selv forfattet.”

Hanne har forberedt sine spørgsmål, men må stille dem med konduite. Så megen konduite, som en gadedreng nu engang er i besiddelse af.

“Ka’ det passe, a’ jeg har hørt dig spille ved Vesterports accisehus?” “Det kan det, soldaterne holder meget af mine viser.”

“Ja, jeg tror sgu, jeg hørte dig fredag aften.”

“Fredag?” Bramsen lægger violinen i skødet. “Så har det været mine sidste strofer i frihed. Mandag blev jeg ført herind. Ikke at det gør mig noget. Her er muntrere end i Vartov.”

“Fattighuset?” Hanne rynker den glatte pande, som om hun tænker sig om. “Var det ik’ dær, de fandt et lig? Han lå død som en sild op ad volden.”

Skomageren bliver alvorlig.

“Den slags burde slet ikke interessere sådan en flink dreng som dig.” “De siger, at starutten blev skudt tidligt om morgenen.”
Bramsen slår en tone an og ryster på hovedet.

“Nej, nu vil jeg altså ikke tale mere om det.”

“Har du da noget at skjule?”

De hvide krøller under nathuens kant vibrerer af forargelse. “Selvfølgelig har jeg ikke det, dreng.”

“Nå, men så kan du vel også sige det.”

Skomageren sukker og resignerer.

“Da jeg gik hjem fra Vesterports accisehus, var klokken halv fire. Da lå der ikke noget lig ved volden.”

“Er du sikker?”

“Helt sikker, min dreng. Jeg så kun to mænd komme slæbende med en statue, viklet ind i sækkelærred. De gik ad Filosofgangen nede fra havnen.”

Hvis Harboe blev myrdet mere end to timer før midnat, som vægteren sagde i lørdags, kan han ved firetiden godt have været stivfrossen, hvis han var blevet efterladt udenfor i frosten. Stiv som en statue. Derfor hørte gangkonen Gudrun ikke noget skud. Derfor har ingen af politiets vidner set liget ligge ved volden før klokken fire. Han er blevet skudt et helt andet sted og flyttet til volden over for Vartov senere.

“Jeg kendte for resten den ene af de to statueslæbere,” fortsætter Bramsen. “Jeg hilste pænt, men han havde for travlt til at hilse igen. Hans fine tøj var helt støvet af savsmuld.”

“Savsmuld?” gentager Hanne.

“Ja, måske er han tømrer.”

Smilet erobrer igen det rynkede ansigt. Den muntre skomager begynder forspillet til en ny vise.

“Du kendte ham, sa’e du,” insisterer hun. “Hvem var det så?”

“Åh, jeg husker ikke navnet. Den er ikke så god med hukommelsen. Min datter Stine plejede at kalde ham Smiskeren, for det er sådan, han er: Han smisker.”

“Hvor kan man så finde hende der Stine?”

“Hun bor i Nyboder.”
Heiberg gør små hop på stedet, slår kuskeslag, holder de handskeklædte hænder for munden, puster varme ned i det brune lammeskind. Frostvinden suser omkring det hjørne, hvor han lidt uovervejet har stillet sig op for at holde øje med Det Kongelige Klæde Oplag, men det har ikke været forgæves. Butikken er dagen lang blevet bestormet af utilfredse kunder, der vil vide, hvorfor de har fået opkrævninger på regninger, som er betalt. Heiberg har talt med flere af dem, og alle siger, at betalingen er faldet til Johan Gebhard Harboe, som åbenbart har undladt at føre pengene til protokols.

Gennem de høje vinduer kan han se Adolf Reumert fare fra den ene til den anden, bukke og skrabe og undskylde. Ikke helt få af de skadelidte vælger efter nogen tids snak at betale, til gengæld for behørig kvittering og løfte om, at pengene vil blive returneret, når hovedbogen er stemt af. Der kan ikke længere være tvivl om, at Harboes underslæb antager uhyrlige dimensioner.

Midt på eftermiddagen, da strømmen af klagere er taget af, kommer en firhjulet ladvogn skrumplende over Højbro Plads. Adolf Reumert taler kort med kusken, og i løbet af den næste time går de to i pendulfart fra butikken til vognen med stofruller, som de lægger på vognens lad. Der ser ud til at være tale om dyre sager, rullerne er smukke og farvestrålende, og da de to er færdige, hænger kun de tarveligste ting tilbage i butikken. Reumert sætter et Lukket-skilt op i døren og låser af.
Heiberg forlader sin udkigspost og når frem til vognen, øjeblikket før kusken sætter i gang.

“Hr. Reumert,” råber han.

Butiksbestyreren vender sig på bukken og genkender ham.

“Åh, det er Dem.” Han virker nervøs, næsten bange, og skæver til kusken, som for at indhente hans godkendelse til samtalen. “De kommer desværre for sent til at gøre køb af den hvide atlask, der interesserede Dem. Den var ellers på tilbud.”

“Det går nok. Et tilbud er noget, man ikke behøver, til en pris, man ikke kan modstå.”

Det dråbeformede ansigt klarer op i et usikkert smil.

“Sådan har jeg aldrig set på det før.”

“Hvor skal De hen med stofrullerne?”

Reumert, der er overrasket over spørgsmålet, skæver igen til kusken og sukker opgivende.

“Nuvel, det bliver alligevel snart offentligt kendt. Harboe, som De spurgte til i går, har begået underslæb. Klædefabrikkens bestyrelse ønsker at gøre status. Heldigvis er man overbevist om min uskyld.”

“Så Dem sker der ikke noget?”

“Både-og. Med lidt held ender jeg på en underordnet post i provinsen. Forstår De, jeg stolede på Harboe som på en søn, og ...”

“Vi skal afsted,” afbryder kusken.

Heiberg får et glimt af hans ansigt under murerkasketten. Han er mager og glatbarberet. Et stort, rødt modermærke breder sig som en klat maling over hans højre kind.

“Jeg og min nye assistent skal bringe disse ruller i sikkerhed i mit hjem.” Reumert er nu tydeligt nervøs. “Her er både changerende silke, fløjl og velour. Tekstilerne repræsenterer en stor værdi. Jeg ønsker Dem en god dag.”

Vognen ruller afsted med sit læs, efterladende en sky af lavendelduft fra Reumerts hårpomade. På afstand følger Heiberg efter den ad Østergade mod Kongens Nytorv. Butiksbestyrerens bolig viser sig at være et mindre, gråmalet palæ i to etager, beliggende i Lille Strandstræde
14, en fornem bolig, som den stakkels mand nu sikkert må opgive, alt sammen på grund af Harboe, hvis hasarderede sejlads gennem livet har spredt destruktion og ulykke i sit kølvand. Han ser de to mænd læsse varerne af i den høje port, der skærer stueetagen over i to, men til sidst river han sig løs og begiver sig afsted mod Laksegade, hvor han håber at finde Hanne hjemme. Hun fortjener at høre sandheden om sin kæreste, eller forlovede, eller forfølger, eller hvad Harboe nu var for hende, og hun fortjener at høre den fra en ven, ikke fra ondsindet sladder. Han banker på Wexschall-parrets dør i porten, men først efter nogen tid kommer husets frue frem med et sjal over skuldrene, uglet hår og søvn i øjenkrogene.

“Hr. Heiberg?” udbryder madam Wexschall. “Kommer De her? Efter alle de indbydelser, De har ignoreret. Og så er De endda alt for tidligt på den.”

“For tidligt? Hvordan for tidligt, madam Wexschall?”

“Ha-ha, De er vist en værre én. De må vel vide, at Deres ven hr. David og teaterdirektør Collin først er inviteret til klokken seks.” “Nåja, David og Collin,” siger han uden at ane, hvad hun taler om. “Men nu De er her, må De hellere komme indenfor.” Hun åbner døren på vid gab og skutter sig i natkjolen. “Kom nu, før jeg redder mig en forkølelse.”

“Hvis De insisterer.” Han kanter sig forbi hendes bløde former under det tynde flonel og kan ikke undgå at se hendes bare arme, de skønneste i Europa, som nogen engang skrev, han har glemt hvem. “Jeg kom egentlig for at tale med Hanne Påtges.”

“Så er De gået forgæves. Hun har været ude siden i morges. Det har min mand for resten også. Med sin hund, Murat. Jeg er såmænd helt alene.”

“Alene? Hvilken skrækkelig situation at havne i.”

“Det var netop, hvad jeg tænkte.”

Sjalet glider ligesom tilfældigt ned og afslører en rund skulder og en frodig kavalérgang. Han kan ikke lade være med at smile, det her lover godt.
“Må jeg byde på en kop punch?” spørger hun.

Faktisk ville noget varmt at styrke sig på ikke være af vejen, og han følger efter hende ud i køkkenet, hvor hun varmer vand og blander rom, nelliker og citronsaft i en lille bowle, mens hun taler videre.

“Vi har følt os forbigået, Wexschall og jeg, fordi De sådan har holdt Dem borte. ‘Heiberg kan nok ikke lide os’, har vi sagt til hinanden. Og jeg har ellers længe overvejet, om ikke De kunne tænke Dem at benytte mig som hovedrolle i en af Deres muntre vaudeviller.”

“Kvinder bruger mere tid på at overveje, hvad mænd tænker, end mænd bruger på at tænke, madam Wexschall.”

“De er så vittig, hr. Heiberg.”

Forslaget forekommer ham ikke dumt. Hvis Hanne Påtges’ stjerne hos publikum daler på grund af hendes forbindelse til Harboe, får han, hvor tragisk det end er, brug for en ny hovedrolleindehaver, og i det trange køkken forekommer Anna Wexschall ham vældig passende. Han tager imod koppen, nipper til den krydrede drik og mærker varmen brede sig i kroppen.

“Det vil ikke blive mødt med utak,” forsikrer hun og lader sjalet dumpe på gulvet. “Som det er blevet hos visse andre.”

De taler videre om mulige roller og fremtidige prospekter, og på en eller anden måde ender de igen ude i gangen, hvor dørene til kamre og stuer står halvåbne og potpourri-krukkerne udsender en berusende duft. Pludselig tager hun punchkoppen fra ham, stiller den på en kommode og trækker ham med.

“Soveværelset er denne vej,” siger hun, “Hvis De nu skulle have lyst til at tage forskud på min taknemmelighed.”

“Den eneste måde at overkomme en fristelse på, madam Wexschall, er ved at give efter for den.”

Hendes lår strejfer hans skridt, benklæderne forekommer ham pludselig for trange, og hun stiller sig på tæer og strejfer hans mund med sine bløde læber. Kysset er langt og vådt og egentlig overordentligt behageligt, men af en eller anden grund får det ham til at føle sig som en fremmed i sin egen krop. Sovekammeret dufter af potpourri, fremme-
de kroppe og ikke helt rent linned. Fra en børnesengs dyb stikker nogle lyse krøller op. Han kan ikke få øjnene fra dem.

“Det er min datter, Thora,” hvisker madam Wexschall. “Vi må være stille.”

“Ja, børn har det jo med at gentage hvert ord, man ikke skulle have sagt.”

Hun begynder at knappe hans skjorte op, mens han selv forsøger at tage frakken af. I det blege dagslys fra det lille vindue er hendes mørke brystvorter fuldt synlige gennem natkjolens stof. Hun trækker ham ned i sengen, Frederik Wexschalls ægteseng, ned blandt dynerne, der er lune af kropsvarme og søvn midt på dagen.

“Nej, stands, vent lidt.”

Noget i ham stritter imod, kammeret snurrer rundt for ham, måske var punchen stærkere, end han troede. Han forsøger at komme op på albuen, men sengen er blød, den suger ham ned, og armene, Europas smukkeste arme, trækker i ham, river i hans tøj, omfavner ham, kvæler ham.

“Slip mig!”

Han tumler på benene og støder mod dørkarmen, mellem den lille sengs tremmer ser han pludselig et par vågne, blå øjne under de lyse krøller. Det kan han ikke bære, han må væk herfra, bort og ud, og han flygter, som var den lille pige en gorgon, der stirrede på ham fra helvedes dyb, snubler ned ad trinnet i porten og videre hen ad Laksegade, mens han bander over den trolddom, Hanne Påtges har kastet over ham. Når man er ung, vil man gerne være trofast, men er det ikke. Når man bliver ældre, vil man gerne være troløs, men kan ikke.
Hanne har afleveret den jakke, skrædder Bøggild sendte hende i byen med. Hun har indkasseret en skilling, fordi, som stuepigen sagde, “du er sådan en pæn og høflig dreng”. Nu står hun igen i det mørke kostume lager på teaterloftet, for samtalen med skomager Bramsen i Gældsfængslet har tændt en ild i hende. Den skuespilkunst, hun altid har sat lavere end dansen, kan åbenbart bruges til andet og mere end at underholde forlystelsessyge københavnere. Hun søger blandt kostumerne, til hun finder Constances blå kjole fra Aprilsnarrene, som hun så tidligere på dagen. I farve og snit er den ikke meget anderledes end gangkonen Gudruns fra Vartov. Med et hvidt forklæde om livet og et tørklæde om hovedet er kostumieringen noget nær perfekt.

Kort efter afsøger hun gaderne omkring Nyboders solgule barakhuse. Hun spørger alle, hun møder, om skomager Bramsens datter Stine. De trange boliger er forbeholdt flådens folk, som ikke er meget for fremmede. Hendes uniform får dem dog til at åbne dørene. Synet af en gangkone er en alvorlig sag. Hun kunne jo komme fra Holmens infirmeri med besked om en såret snedker eller en matros’ tragiske død.

“Bramsen?” lyder det faste svar. “Sådan én kender vi ikke.”

Hun har været halvdelen af kvarterets gader igennem, før nogen reagerer med andet end skuldertræk og beklagende rysten på hovedet.

“Bramsen?” En rund kone vender sig i den lave dør mod nogen
længere inde i huset. “Var det ikke det, Morten Suhrs kone hed, før brylluppet?”

“Jo,” lyder svaret fra hendes mand, en garvet søulk, “du har ret, hun hed vist Bramsen engang.”

Det går op for Hanne, at skomagerens datter må have giftet sig med en flådemand, for ellers kommer udenforstående ikke til at bo i Nyboder. Stine hedder ikke længere Bramsen. Hun hedder Suhr.

“De finder nok ikke Morten hjemme,” fortsætter konen og peger. “Men han og Stine har en stue med kammer i Rævegade 15.”

“Det er den næste gade?”

“Du godeste, nej. De skal forbi Ulvegade og Enhjørningegade. De er vist ikke fra flådens lazaret, hvad?”

“Jeg kommer fra Vartov,” lyver Hanne.

Hun halvløber gennem de lange, lige gader, mens hun genovervejer sin strategi. Det er vist klogest ikke at spørge for meget eller for direkte. Den Faste Stok, som Nyboders beboere kaldes, er mistænksomme.

Rævegade er en af kvarterets ældste gader. Her har de lange husrækker kun én etage, og tagskægget er så lavt, at hun må bukke sig for at banke på i nr. 15. En ung kvinde på hendes egen alder dukker op med en lille dreng på armen.

“Jeg kommer fra Vartov Hospital, hvor Deres far har plads,” siger Hanne.

“Ja? Og hvad så?”

Hun tøver. Hun har forberedt sig på flere forskellige reaktioner fra skomager Bramsens datter, men ikke ligegyldighed.

“Ved De, at han røg i gældsfængsel i mandags?”

“Hvad rager det mig?”

“Han er Deres far!”

Hannes forargelse er ægte. Hvis hun modtog en lignende besked om sin egen far, ville hun skynde sig afsted for at sikre sig, at han havde det godt. Stine Suhr, tidligere Bramsen, er åbenbart gjort af hårdere stof.

“Det er jo ikke første gang, han er i vanskeligheder,” sukker hun.
“Hvordan tror De, han kom under fattigvæsenet? Han gik fallit med sin forretning. Han skal være glad for, at han engang har været en nyttig borger. Ellers var han endt ude på Ladegården.”

De sidste ord bliver sagt med ryggen til og på vej væk. Hanne følger uopfordret efter den unge madam Suhr indenfor. Husets gang har murstensgulv og blåmalede bjælker under det lave loft. Det lille køkken deler hun tydeligvis med flere andre familier.

“Det vil måske interessere Dem at vide, at Deres far er vellidt blandt de øvrige fattiglemmer for sin munterhed.”

“Munterhed!” hvæser Stine Suhr. “Vi kan takke fars munterhed for, at vi gik fra hus og hjem. Fordrukken var han også. Alt, hvad han ville, var at digte viser og spille violin.”

“Det er da ikke så slemt.”

“Så det tror De? Han optrådte for småskillinger ved bryllupper og højtider, i stedet for at flikke sko. Sådan kan man ikke forsørge en familie. Da min lillesøster Jensine forsvandt for tre år siden, rablede det helt for ham. Han begyndte at drive rundt i byen og synge på gadehjørnerne. Havde det ikke været for en flink nabokone, var vi andre børn døde af sult.”

“Måske Deres far drev rundt i byen i et forsøg på at finde Jensine?” Stine Suhr standser op. Det har hun åbenbart ikke overvejet før. Et øjeblik kommer der en mildning over hendes stramme ansigt. Så fryser det igen til i iskold vrede.

“I så fald havde han ikke held med sig. Hun blev fundet død for nogle dage siden i Peder Madsens Gang.”

Hanne tier chokeret. Tanken om en ung pige, der findes død i Københavns gader - ovenikøbet en nabogade til Pilestræde, hvor hun engang boede - er skræmmende. Forklaringen ligger ligefor.

“Hun var endt i et bordel?”

“Hvad slags bordel skulle det være? Jensine var 11 år gammel, da hun forsvandt. Et rent barn!” Stine Suhr rører med hidsige bevægelser i en gryde uden at bemærke, at den lille dreng på hendes arm begynder at klynke. “Tror De, politiet interesserede sig for sagen? ‘Hændeligt
dødsfald’, kaldte de det. Ingen hjælp var der at hente. Havde jeg ikke mødt Morten, er det ikke godt at vide, hvad der var sket. Så havde jeg måttet tage mig af Klara helt alene.”

“Klara?”

“Min anden søster. Hnn bor her hos min mand og mig.”

Drengen græder højt nu. En gammel kone kommer ud af kammeret på den anden side af gangen og beder dem dæmpe sig.

“De kan selv holde Deres kæft, madam Muhlhausen,” skriger Stine Suhr i munden på barnet. “Medmindre De vil smides på gaden.” Konen forsvinder med en brummen ind i kammeret igen. Hanne får et glimt af et spartansk rum med en seng og en omvendt spand som bord. Stine Suhr synker ned på en skammel foran ildstedet. Hanne lægger mærke til, at hendes mave buler. Der er endnu et barn på vej.

“Ja, jeg lejer kammeret ud. Nyboders kommandant har forbudt det, men det skaffer lidt ekstra penge. Morten er alligevel aldrig hjemme. Når han ikke sejler, trækker han reb i teatret.”

“Det Kongelige Teater? Deres mand er en af de matroser, der assisterer scenemester Gynther med kulisserne?”

“Hvad kender en gangkone til den slags?” Mistroen glimter pludselig i skomagerdatterens øjne. “Er De overhovedet gangkone?”

“Faktisk,” indrømmer Hanne, “kommer jeg for at høre om den mand, som De kalder Smiskeren. Deres far fortalte om ham, men huskede ikke hans navn.”

“Er det ham, der har sendt Dem?” Stine Suhr kommer på benene og trænger hende ud af køkkenet. “Er det derfor, De stiller så mange spørgsmål? Er De politistikker?”

“Er Smiskeren da politimand?”

Den lille drengs vrælen runger som en alarmklokke i den lavloftede gang. Hanne hører tunge skridt på loftet. Nogen råber ned ad en stejl trappe og spørger, hvem der er på besøg.

“En stikker,” skriger Stine Suhr uden at slippe Hanne med blikket. “Det er en skide stikkerskøge!”

Hanne bakker ud gennem den lave dør til gaden. Her venter konen,
som hun spurgte om vej tidligere. Hun er fulgt efter med sine fire barfodede drenge.

“Jeg syntes nok, der var noget råddent ved den gangkone,” hvæser hun.

“Politistikker! Politistikker!” skriger drengene i kor.

Hanne vil forklare, at anklagen er absurd. Hvilken interesse skulle politiet have i disse mennesker? Så indser hun, at øvrigheden sikkert holder skarpt øje med Nyboders indbyggere. København er både hovedstad, fæstning og flådebase. Blandt matroserne må ethvert spor af oprør holdes nede.

“Hun vil sladre til kommandanten om, at jeg har madam Miihlhau-sen boende,” brøler Stine Suhr i den lave dør.

Hanne ryster på hovedet. Det er jo endnu mere absurd. I det samme må hun dukke sig for en sten, som en af barfodsdrengene har kastet. Det er på tide at tage benene på nakken. I et haglvejr af skrald og hestepærer trækker hun kjolen op med begge hænder og løber spidsrod gennem Rævegacle. Først da hun runder hjørnet til Borgergade, hvor de gule barakker afløses af almindelige byhuse i tre eller fire etager, ophører forfølgelsen. Hun fortsætter alligevel i halvløb for at straffe sig selv. Hun har leveret en håbløs præstation. Hun er faldet fuldstændigt igennem hos sit publikum. Ikke engang en time kunne hun holde masken som gangkone. Sveden render hende ned ad ryggen. Constanzes blå kjole er plettet af skidt. Hun river tørklædet af hovedet og kyler det fra sig.

Det uheldige besøg hos nyboderfolket har trods alt ikke været forgæves. Nu ved hun, at skomager Bramsens svigersøn hedder Morten Suhr og arbejder for teatret. I morgen kan hun opsøge ham og spørge, hvem Smiskeren er. Som kongelig skuespiller kan hun tillade sig at kræve svar. Hvis hun da stadig kan kalde sig skuespiller.

For anden gang den dag sniger hun sig ind på teatret og op ad trappen til kostumelageret. Nu er det ikke længere med fornemmelsen af at have præsteret andet og mere end at underholde. Tværtimod. Hun er blevet buhet ud. Hendes præstation har været fuldstændig mislykket. Nu vil hun bare sove.
Da hun i mørkningen når hjem til Laksegade, møder hun Anna Wexschall i stuelejlighedens entré.

“Hvor har du dog været hele dagen?” spørger hun med røde kinder og febrilske hænder, som om hun er nervøs over noget. Hun trækker Hanne med ind i stuen, hvor der som altid sidder en håndfuld gæster.

“Hr. David er her. Og Christopher Hvid, han ville så gerne se dig igen. Jeg sagde ellers, at du nok ikke dukkede op foreløbig, du flyver og farer jo. Men han insisterede på at vente.”

Sangeren med marcipanansigt lyser op, rejser sig fra sofaen og kysser hendes hånd. Han er nær ved at kvæle hende i komplimenter. Over hans skulder smiler hun til hr. David, der hilser igen og retter på de stålindfattede briller.

“Nu får vi åbne en flaske champagne,” bekendtgør Frederik Wexschall. “Hr. David giver. Han er endelig blevet optat på universitetet.”

Hanne lykønsker David. Han takker og rækker hende et langstilket glas.

“Jeg har teaterdirektør Collin og vor fælles ven Heiberg at takke for, at jeg nu kan blive i landet og uddanne mig,” siger han. “De to gik i forbøn for mig hos rektor. Så vidt jeg forstår, holdt kampen hårdt.”

Glasset indeholder en lys, boblende væske, og da alle har fået skænket, stiller den lille flok sig højtideligt i kreds på gulvet og klinker.

“Skål for den første jøde på Københavns Universitet,” siger en gæst, som Hanne først nu genkender. “Forhåbentlig er det tegn på en tendens i tiden.”

“Lad os håbe det, Collin,” siger Anna Wexschall. “Skål, kære ven->>

ner.

Teaterdirektøren blinker venligt. Han har ikke tidligere besøgt Wex-schall-parrets hjem. Det er en stor ære for dem alle, forstår Hanne, og da hun drikker, perler væsken hele vejen ned gennem halsen. Hovedet bliver hurtigt let og kroppen afslappet. Dagens nederlag i Nyboder fordamper.

“Heiberg kunne jo ikke komme,” fortsætter Anna Wexschall. “Han siger altid nej til at besøge os, ha-ha.”
“Han er fin på den,” brummer Frederik Wexschall.

“Jeg takker ham senere.” David skænker igen. “Hov, er flasken tom? Jeg har to mere.”

Anna Wexschall skubber, som ved et tilfælde, Hanne ned i sofaen til Christopher Hvid. De bliver alene tilbage i stuen, mens de andre samles om flaskerne, der står i en isspand på spisebordet.

“Jeg er lykkens yndling,” betror Hvid hende. “I går havde jeg min debut. I dag har jeg erfaret, at De tilbeder mig lige så meget, som jeg Dem.”

“Virkelig?” siger Hanne og drikker ud.

Hun kan ikke få nok af den perlende fornemmelse. Lad bare Hvid ævle løs, så længe hun har det så dejligt. Umådeligt dejligt. Hun kommer til at tænke på sin rolle som gadedreng. Det var i det mindste en succes. Hun griner ved tanken.

“Madam Wexschall lod ingen tvivl tilbage,” fortsætter Hvid. “Dér har De en god veninde, jomfru Påtges, De kan være hende evigt taknemmelig.”

Han falder på knæ og ser hende dybt i øjnene. Hun lægger hovedet på skrå og forstår ikke helt, hvad der foregår. Men det er vældig morsomt, natten som en af Heibergs vaudeviller. I det samme kommer Anna Wexschall tilbage fra den anden stue.

“Nej, se, et frieri!” udbryder hun overstadigt. “Tillykke til de unge ægtefolk, de leve!”

Resten af selskabet kommer med flaskerne. Der bliver hældt op igen. Hanne drikker, får bobler i næsen og hoster. Hun ser forvirret rundt på de glade ansigter. Hvad er det for en snak om unge ægtefolk? Og hvorfor føler hun sig så svimmel og let?

Pyt, det hele er jo så dejlig muntert.

“Skååål!” råber de i kor.
Hammerens slag runger i mørket over børskajen, selvom sneen, der daler ned og lægger sig i dyner på brolægningen, dæmper lydene. Larmen spiller ingen rolle. I kvarteret omkring Børsen har ingen natvægter runde, så det er usandsynligt, at nogen kommer for at spørge, hvad han foretager sig. Da han er færdig, betragter han sit værk.

“Det ser sgu fornemt ud,” brummer han.

De 10 opslag, Svejstrup trykte i formiddags, sidder nu solidt naglet til skodderne på hver anden af de 20 små boder i børsbygningens underetage. Når stadeholderne kommer ved daggry, vil de få noget at snakke med deres kunder om. Rygtet vil ikke være længe om at nå byen rundt.

“Så er det med at gøre sig usynlig.”

Han har udført alt som planlagt, men har alligevel en dårlig fornemmelse, da han begiver sig hen over Slotsholmen - en smag af fortrydelse i munden, som han ikke kan blive kvit, selvom han tager flere slurke af snapseflasken.

Da han krydser broen til Højbro Plads, river synet af et lille opløb på kajen ved Gammel Strand ham ud af de mørke tanker.

“Hvad er nu det for noget?” mumler han.

En flok kolleger har samlet sig i tranlampernes skær langs Holmens Kanal, hvor fiskerkonerne om dagen står og falbyder deres mænds fangster. Vægterne hænger ud over kanalen, et par af dem kravler end-
da med livet som indsats rundt på bolværkets tunge bjælker. Med bådshager og reb forsøger de at trække noget i land.

“Hvad foregår der?” spørger han.

“En fisker bemærkede en bylt i vandet,” lyder svaret. “Han tilkaldte

r>

os.

Hansen hjælper kollegerne med arbejdet. Et par gange falder fangsten, der er pakket ind i sækkelærred, tilbage i grødisen mellem bådene, men til sidst lykkes det at trække den i land. Ud af lærredets grove tekstur, der er omviklet med reb, stikker et par spinkle, blege ben. Han har allerede bange anelser og må støtte sig til en kollega for ikke at synke i knæ.

På kajens ujævne brolægning pakker de liget af en ung pige ud. Hun er iklædt en lårkort særk og har ikke ligget længe i vandet. Ansigtets fine træk med den lange næse under det mørke hår er endnu ikke svulmet op, og kvælningsmærkerne på halsen står tydeligt frem. Hansen ved med det samme, hvem hun er.

“Det kan ikke passe,” mumler han. “Det kan for fanden da ikke passe!”

Det er Esther, den unge skøge fra madam Pohlmanns bordel, som i lørdags tog ham i skridtet på svalegangen.
Ni måneder tidlig

Sommer 1828

“Det har været et travlt år for Dem, jomfru Påtges.” Jonas Collin betragter Hanne hen over sit skrivebord. “Selv for et ungt menneske som Dem må det være overvældende at arbejde i både skuespil og ballet.”

“Men fra næste sæson går jeg vel tilbage til balletten?” spørger hun.

Teaterdirektørens venlige øjne får et bekymret udtryk.

“Tværtimod, jomfru Patges, så vil jeg foreslå, at De helt forlader balletten og i fremtiden alene ofrer Dem for skuespillet.”

“Men jeg holder jo så meget af at danse.”

De sidste ord forsvinder næsten i gråd. Det generer hende, at hun har så nemt til tårer for tiden, men hun kan ikke gøre noget ved det.

“Dansen står i øjeblikket på svage fødder,” argumenterer Collin. “Balletmester Bournonville er for gammel, hans søn uddanner sig stadig i Paris, og dansedirektør Larchers evner rækker slet ikke til. Hvorfor dog ikke anvende Deres talent, hvor publikum påskønner det?”

Hanne ved, at hendes mor vil være enig. Heiberg vil også holde med sin ven Collin. Men hun savner glæden ved dansen. Når hun svæver over det åbne gulv, sker det, at hun kan se sig selv udefra. Så er det, som om hun bliver til en anden. Den anden er glad, hun kan både smile og le, og fordi hun er glad, ved Hanne, at det er hun ikke selv.

Collin rejser sig. Sagen er afgjort. Han følger hende ud og tørrer hendes tårer bort med sit lommetørklæde.
“De skal se, De vil blive glad for det,” siger han i døren til kontoret, der ligger på øverste etage i teatrets forhus.

Mens hun i hørmen fra retiraderne nederst i huset går ned ad de brede publikumstrapper, indser hun, at dette er definitivt. Hun skal aldrig mere optræde i en ballet. Hun er blevet frataget dansen. Men hvad nytter det at stritte imod? Hendes egen mening betyder så lidt over for de mange, der har magten over hendes liv. Hun er begyndt at tvivle mere og mere på sig selv. Tvivle på, hvem hun er. Hvad hun vil. Hvordan andre ser hende.

Hun skynder sig over Kongens Nytorv med kraven oppe om ørerne, så ingen genkender hende. Da hun kommer hjem, venter Malle i entréen til den nye lejlighed i Vingårdsstræde. Den ligger på anden sal, på komfortabel afstand af rendestenenes stank. Til gengæld er lugten fra morens kål flyttet med fra baghuset i Pilestræde og har lagt sig som en tung dyne over de slidte møbler.

“Han er derinde,” hvisker Malle.

“Hvem?” spørger Hanne.

“Harboe. Han har siddet en hel time på dit øveværelse. Hvorfor kommer du først nu?”

“Collin kaldte mig op på sit kontor.”

“Hvad ville han?” afbryder moren, der kommer ud af køkkenet.

“Han bad mig holde op i balletten og gå til skuespillet på fuld tid.”

“Så bortfalder dit honorar fra korpset. Han må give dig mere i løn.”

Hanne kan ikke fordrage at bede om lønforhøjelse. Da Heiberg sidste efterår arrangerede et gagemøde, følte hun sig som en tigger. Også selvom Collin nævnte et beløb, der gjorde hende åndeløs af benovelse. 650 rigsdaler om året tjener hun nu. Hun har dog aldrig mærket noget til sin velstand. Pengene flyder ubemærket ind i familiens økonomi, som en flod i en sump.

“Du er teatrets guldfugl,” formaner moren. “Du må honoreres efter fortjeneste.”

Det er rigtigt, at alle sæder og ståpladser i salen bliver solgt, når hendes navn er på plakaten. Hun forstår det knap nok selv. Anmeldel-
serne når hende kun sjældent. En enkelt gang blev et citat fra Kjøbenhavns flyvende Post læst op på bagscenen: “Man må bebrejde teatrets direktion, at den lader et ungt talent på 15 år, der røber så store anlæg for scenen, udføre rollen som Preciosa, hvis affektation kan ødelægge hende i bund og grund.”

Hun fik en klump i halsen, for de hårde ord var skrevet af Heiberg. Hun forstod dog snart på kollegernes misundelige blikke, at det ikke var nogen kritik af hende, men derimod af stykkets forfatter. Så skammede hun sig i stedet over, hvad de andre måtte tænke om hendes forhold til en mand, der fremhævede hende sådan. Artiklen fik dr. Ryge til at behandle hende med endnu større foragt end før. Ved en prøve på et fransk stykke, Hø g over høg, havde han en replik, der lød: “Når man har så stort talent som du, må det være en let sag at synge offentligt,” men ordene stort talent vrængede han med så åbenlys hån, at hun gik i stå og ikke kunne få en strofe over læberne.

“Du må hellere gå derind,” afbryder moren hendes mørke tanker og nikker mod øvekammeret, hvor Harboe venter. “Men husk nu på, at en ung piges ærbarhed og rygte er hendes bedste klenodie. Som med en nyvasket, hvid kjole er en enkelt plet nok, og hele skønheden er borte. Det sagde min egen mor ofte.”

Det skorter ikke på den slags formaninger fra Hannes afdøde mormor, men ingen stiller hindringer i vejen for hendes og Harboes samvær. Går der mere end et par dage mellem hans besøg, får hun at vide, at hun skal skamme sig over sit mutte væsen og må opføre sig bedre. Alle bebrejder hende noget.

Hannes øvekammer, der ligger bag køkkenet, er fire skridt på den ene led og to på den anden. De få møbler - bordet, tæppet, stolen og den lille secretaire med skuffer til manuskripter - har Harboe foræret hende. Da hun træder ind, rejser han sig og hilser med et stift smil i det blege ansigt og tilbyder hende stolen. Hun kan mærke hans efterladte kropsvarme gennem kjolen og krymper sig af ubehag.

“Så kom du endelig,” siger han. “Jeg har ventet.”

“Jeg havde en samtale med Collin.”
“Åh., javel. Collin!” Harboe nærer en grundløs mistanke om, at teaterdirektøren efterstræber hende, men lader den aldrig komme til udtryk, så hun kan dementere den. “Hvad ville han?”

“Tale om min fremtid i skuespillet.” Hun skifter emne. “Det var sødt af dig at komme, men du kan ikke blive længe.”

“Har du ikke fri? Sæsonen er dog forbi.”

“Jo, men madam Wexschall har inviteret mig til at tilbringe sommeren i Ermelundshuset, som hun og hendes mand har lejet. Jeg skal pakke.”

Han får et forurettet blik i de smalle øjne.

“Jeg havde håbet, at vi to skulle tilbringe lidt tid sammen.”

Det er netop tid sammen med Harboe, hun omhyggeligt har forsøgt at undgå med sine planer.

“Du ved, at jeg ikke tåler atmosfæren i byen om sommeren,” siger hun.

Han kan dårligt påstå, at dunsterne fra rendestenene ikke bliver usunde i heden, eller at det ikke vil være bedre for hendes helbred at tilbringe sommeren i Gentofte. I stedet klager han over, at Wexschalls vil ødelægge hende med deres letbenede leben. De er upassende selskab.

“Du må ikke gå!” udbryder han, da hun gør mine til at forlade værelset. “Ikke mens vi er uvenner. Det kan jeg ikke bære.”

“Vi er ikke uvenner,” forsikrer hun, “Jeg skylder dig jo så meget.” “Er det den eneste grund til, at du tåler mit selskab? Føler du slet ikke noget for mig?”

“Jo,” svarer hun i overensstemmelse med sandheden. “Jeg føler mange forskellige ting for dig, Harboe.”

“Men ingen kærlighed?”

Svaret sætter sig som en klump i halsen.

Tre uger senere vandrer hun hjemmevant gennem moser, enge og skovbryn. Hun lytter til fuglenes sang, insekternes summen og vindens hvisken i bladene. Med hvert skridt føler hun, at hun kommer alferne nærmere.
Hun har aldrig fortalt andre om alfernes hemmelige verden, som hun første gang stiftede bekendtskab med i Ålborg. Når hun lå i græsset i hjørnet af husets gård, fornemmede hun tydeligt de små buttede, lyshårede væsener danse rundt mellem stråene. Siden har hun med sorg tænkt tilbage på den lille pige, der var så ensom, at hun var nødt til at opfinde sine egne venner. Men når hun færdes alene i Gentoftes skove, eller på Dyrehavens åbne vidder, eller når skyerne ved solnedgang hober sig op i horisonten med guldkanter i solens sidste stråler, fornemmer hun igen sin barndoms følgesvende.

Under opholdet i Ermelundshuset har hun vænnet sig til at falde i søvn uden lyden af forældrenes skænderier i ørerne. Hun sover længe og står op til solskin og fuglesang. Wexschall-parret er sjældent på benene før klokken elleve. Langt op ad dagen sjokker hr. Wexschall rundt i natskjorte og bare ben, ryger pibe og øver på sin violin. Imens putter datteren Thora, der er tre år gammel, sig hos sin mor. Eller render halvnøgen omkring i haven med sol i det lyskrøllede hår. Ud på eftermiddagen trækker parret sig tilbage til soveværelset. Den dæmpede latter og den knirkende seng bag døren tyder på, at de to har det rart sammen.

Næsten hver anden dag kommer der besøg fra byen. Skuespiller Rosenkilde og hans charmerende kollega Nielsen er faste gæster. Komponisten Friedrich Kuhlau, en enøjet tysker med langt ansigt og krøllet hår, har været fast inventar. Aftenen før tog Kuhlau godt for sig af vinen. Han havde åbenbart noget at fejre. Flere gange erklærede han højlydt, at han for tiden arbejdede på et storslået værk sammen med Heiberg.

“Er der en hovedrolle til mig i det?” spurgte madam Wexschall med sit mest charmante smil.

“Leider nicht, liebe Freundin. Men en glimrende birolle. Hovedrollen går til en anden. Det er jo Heiberg, der skriver.”

Både madam Wexschall og hendes mand forstod, hvad Kuhlau mente, og så på Hanne. Hun kunne ikke møde deres blikke. Skriver Heiberg nu endnu et stykke til hende? Det er næsten for meget.
Da Kuhlau sidst på aftenen forsøgte at rejse sig, svigtede benene ham.

“Kom, jeg skal følge dig hjem,” sagde hr. Wexschall og hankede op i den berusede musikus. “Det bliver en vakker nat.”

Hanne stod i måneskinnet ved lågen og så efter dem. Der var mindst en times vandring til Lyngby, den landsby, hvor Kuhlau boede.

“Mon det nu går godt?” spurgte hun.

“Frederik er kapabel,” svarede madam Wexschall roligt.

Kapabel er netop ordet, Hanne forbinder med kongelig soloviolinist Frederik Wexschall. Når de følsomme kunstnersjæle, som gæster Ermelundshusets stuer, diskuterer scenen og dens verden, sidder han bred og godmodig med sin sorte labrador ved fødderne og følger snakken med et skælmsk blik. Det er netop Frederik Wexschall, der står med sin hund og ryger pibe ved den røde låge til haven, da Hanne vender tilbage fra skoven.

“Dagens gæster har kommet,” siger han og gør et kast med hovedet. “Men Oehlenschlåger tåler dårligt røgen, så jeg er forvist.”

“Er Adam Oehlenschlåger her?”

“Ja, og han har datteren sin med. Hun hedder Charlotte. En nydelig liten nips med en djævelsk skarp tunge.”

Hanne har aldrig set den berømte digterkonge og stiller sig på udkig bag et træ. Oehlenschlåger og madam Wexschall sidder ved et hvidmalet bord foran en stor busk, som i et scenetableau med kulisser og rekvisitter. Den store digters stol er for smal til hans brede bag. En ung kvinde nærmer sig med en bakke. Hun ligner på en prik en af Flannes alfer. Det lange, lyse hår falder som en manke af silke omkring et fint, rundt ansigt med en lille næse og en smal mund.

“Tak, kære Lotte,” siger Oehlenschlåger. “Jeg tåler egentlig ikke te så sent på dagen, men det dufter dejligt. Hvorfor i alverden har du slået håret ud?”

“Det bad madam Wexschall mig om.”

Charlotte Oehlenschlågers stemme er klangfuld og selvsikker. Med energiske bevægelser fordeler hun kopperne og begynder at skænke.
“Jeg er bange for, at der mangler en kop,” siger madam Wexschall. “Vores unge husgæst kan være tilbage fra skoven når som helst. De vil da ikke lade Hanne Patges tørste?”

Alfepigen tøver. Hun ser ud, som om hun vil sige, at Hanne Påtges for hendes skyld kan tørste ihjel.

“Besvær Dem endelig ikke,” siger Hanne og træder frem. “Jeg går selv.”

Mens hun roder i køkkenskabet, hører hun gennem det åbne vindue de andre tale sammen i haven.

“Hun er da ikke noget særligt,” siger Charlotte Oehlenschlåger.

“Næh, hun er mindre at se til i virkeligheden,” bemærker alfepigens far. “Sådan er det ofte med skuespillere. Den hævede scene og lyset fra lamperækken får dem til at syne af mere, end de er.”

“Alle er dog enige om, at Hanne er et stort talent,” indskyder madam Wexschall loyalt.

“Talent, måske, men stort?” Det er igen Charlotte Oehlenschlåger. “Hun måler næppe halvanden meter.”

Hanne undrer sig over, at en pige, der ikke er meget ældre end hun selv, tør opføre sig sådan i voksnes selskab. Men i øvrigt må hun give jomfru Oehlenschlåger ret. Hun er for lille. Og næsen er for stor. Og ansigtet for kantet. Og hun er alt for mager og mørk.

En af de sidste dage, før alle skal hjem, går hun i skoven med Thora, der må løbe for at holde trit. Da Hanne standser op og venter, lyser det runde ansigt under krøllerne op. Synet planter en fortvivlet trang i hende til at fjerne den lille piges tillidsfulde smil. Thora har altid haft det trygt og godt. Hun får så mange kram af sin kærlige mor, at ungen ikke venter sig andet af fremmede. For sin egen skyld må hun forstå, at man ikke kan møde verden med blind tiltro til, at alt vil gå godt. For det vil det ikke!

Luften står stille. Varmen er tung. Træerne lukker pletvist af for lyset, der falder ned i støvede stænger af pollen. Da Thora standser for at plukke blomster, lister Hanne ubemærket ind i underskoven. Hun
stiller sig bag et træ og venter. Der går et minut. Måske går der to. Så begynder Thora at kalde på hende. Den spinkle stemme ringer mellem stammerne, som en ensom klokke i havgus.

Hanne står stille bag sit træ med en klump i halsen. Hun hører de lette, famlende skridt nærme sig. Thora standser op. Er pludselig i tvivl om retningen. Så vender hun om og stavrer den anden vej. Der er igen stille en tid. Hanne forestiller sig, at Thora er forsvundet. Hvordan skal hun forklare tragedien for forældrene? Måske var det en ulv, der tog deres datter? Måske en natmand eller en sigøjner?

Måske en beskidt jøde!

Så kommer lyden af gråden endelig. Den spreder forløsning og smelter klumpen i halsen. Hanne kan ånde igen. Hun træder frem og breder armene ud. Da Thora får øje på hende, er det lille ansigt ét stort smil. Elun jubler og vakler nærmere på korte, usikre ben. Hanne løfter hende op, tørrer tårerne af de buttede kinder og aer det lyse hår. Hvad gik der af hende? Hvorfor fik hun pludselig så uimodståelig en trang til at se lille Thora græde?

Det giver jo ingen mening.

Kort før sæsonens start bliver hun konfirmeret under Trinitatis-kirkens hvidkalkede hvælvinger. Efter eget ønske om at undgå særbehandling står hun nummer tre i rækken af konfirmander. Længere bagude står Malle. Hanne ærgrer sig over at blive indviet til Kristus med sin et år yngre lillesøster. Aldrig har man noget for sig selv! Da venner og bekendte om aftenen kommer på det traditionelle lykønskningsvisit i den nye lejlighed, går det op for hende, at moren har inviteret både Harboe og Heiberg og hans mor.

“Hvorfor er de her?” hvisker hun. “Sammen?”

“Heiberg og Harboe giver begge fine gaver,” svarer moren.

Det er ingen overdrivelse. Harboe har tøj med. Nysselige kjoler med fine borter. Man må spørge sig selv, hvor han får dem fra. Derudover giver han hende en perlehalskæde. Af Heiberg får hun et guldkors med lilla ametyster, men Amalie giver han kun en fingerring med grana-
ter. Lillesøsteren sammenligner gaverne med et mørkt blik og klager over, at der bliver gjort forskel på dem. Hanne hører ikke efter, for situationen er ulidelig. Den fine, kulturelle Heiberg og hans endnu finere mor står midt i stuen, mens Harboe, bleg og opsvulmet, sniger sig rundt langs panelerne.

Hun er som i feber. Hun ryster og sveder, hendes stemme er skinger. Hun skammer sig over alt i det usle, kålstinkende hjem. De lasede tæpper. De slidte møbler. De uvaskede vinduer. Skidtet og snavset i hjørnerne. Faren, der stinker af snaps, moren, som med kenderblik bedømmer gavernes værdi. Det hjælper kun lidt, at Harboe omsider går sin vej med et forurettet blik.

“Nogle spreder glæde, hvorend de går,” hører hun Heiberg hviske til sin mor. “Andre når de går.”

£

“Die Ouverture ist fast fertig,” siger Friderich Kuhlau stolt og glædestrålende.

“Das freuht mich sehr,” svarer Heiberg, for den enøjede komponist taler helst tysk. Staklen mistede øjet som niårig, da han bar en flaske hjem gennem Liineburg, snublede og fik glasskår i øjet.

Kuhlau fortsætter med at udbrede sig om sine kompositioner til deres fælles arbejde, et festspil til prinsesse Wilhelmines bryllup med prins Frederik, som de påbegyndte for to måneder siden og nu næsten er færdige med. Hele sommeren har Heiberg siddet i sin lejlighed og skrevet, mens Kuhlau har komponeret musikken ude i Lyngby, hvor det temmelig sikkert er sundere at opholde sig. Da de påbegyndte værket i slutningen af juli, tænkte han, at Kuhlau var en magnet, der med sin særegne personlighed tiltrak med den ene side og frastødte med den anden. Nu ser han ham snarere som en burre, for den kejtede musikus klæber på alle ledder.

“Det bliver et storslået værk,” erklærer Kuhlau på tysk med store armbevægelser, “det sagde jeg også til madam Wexschall.”
“De har været på besøg hos Wexschalls i Ermelundshuset?” Pludselig er han ikke længere så ivrig efter at slippe af med burren. “Denne sommer, ganske ofte,” svarer Kuhlau.

“Så De Hanne Påtges derude?”

“Jah, bestimmt, et yndigt barn.”

Rent formelt er Hanne ikke længere noget barn, hun er konfirmeret og giftefærdig. Desværre har han kun set hende en eneste gang i sommerens løb. Det var til konfirmationen for nylig, og da blev han ærligt talt en anelse urolig.

“Fik hun besøg af en hr. Harboe i Ermelunden?”

“Harboe?” Kuhlau blinker usikkert med sit ene øje, det andet er et indsunket hul under brynet. “Das glaube ich nicht.”

Det er en lettelse at høre, for Heiberg er ikke i tvivl om, at den sære, blege mandsling er mere end almindeligt forgabt i Hanne, men hvis de to var tæt forbundne, havde han vel besøgt hende i sommerens løb.

Han hilser farvel, lukker entrédøren for gadestanken og synker ned foran sit arbejdsbord, hvor det næsten færdige manuskript ligger i løsark på det grønne skriveunderlag. Elverhøj bliver virkelig et storslået værk, det er han fuldstændigt overbevist om, og det vil finde nåde for selv Knud Lyne Rahbeks strenge blik. Projektet er gået over al forventning, efterhånden som intrigen har taget form, og nu mangler han bare at skrive femte akt. Det er dog ikke forventningen om en buldrende succes, der har inspireret ham, men det honorar, som Collin har stillet ham i udsigt. Med pengene kan han gøre det, han så længe har drømt om, stræbe efter den yderste lykke, nå højdepunktet i sit liv, indfange guldet for enden af regnbuen og endelig fri til Hanne Påtges.

Solen kryber over tagene og bader Kongens Nytorv i gyldent lys. Byen vågner langsomt til endnu en sensommerdag. Den lange kø foran teaterporten strækker sig helt ud til rytterstatuen, og selvom mange af de ventende snakker vennesælt om, hvornår efteråret mon vil indfinde sig
med lidt regn og kølighed, holder Hansen vægterfrakken tilknappet og konspirerer ikke med nogen. Disse mennesker er ikke ligesindede, ikke kammerater, ikke engang bekendte. De er konkurrenter, som han om ganske kort tid må kæmpe imod.

Siden sin “teaterdåb”, som han kalder den magiske aften, mutter Patges gav ham billet til, har han været at finde blandt de udskældte billethøkere. Han gennemskuede hurtigt, at usolgte pladser til aftenens forestilling hver morgen blev sat til salg efter først til mølle-princippet, og at en broget flok ventede fra daggry foran teatrets blåmalede port for at opkøbe og handle dem videre til grov overpris. Denne morgen har han plads som nummer fem i køen, men regner med at kunne kæmpe sig længere frem. Helt forrest kommer han ikke, for der står en krumrygget mand, som alle kalder Arret, efter det lange ar på hans højre kind. Arret er en dreven veteran i høkerfaget, og der går rygter om, at han har barberblade indsyet i sin lasede frakke, som man risikerer at skære sig på, hvis man skubber til ham. Ikke for ingenting bliver billethøkernes kamp hver morgen i folkemunde kaldt Myrderiet, og på en ny sæsons første forestillingsdag plejer det at gå særlig hårdt for sig.

Uroen bryder ud, da portens slå bliver skudt fra og en uniformeret kontrollør åbner det ene fag. Den høflige småsnak er slut, nu skubbes og måses der åbenlyst. En kvinde råber i hæs protest ad Hansen, da han tvinger hende ud til siden med albuen. Her gives ingen almisser, det er alles kamp mod alle, og i døråbningen lykkes det ham at vælte manden foran sig omkuld. Med en brølen glider idioten over foyerens glatte stengulv og ramler mod en søjle, den næste snubler helt af sig selv, og pludselig står han lige bag Arret.

“En sæsonloge,” siger den krogede mand ind i den lille billetluge.

“Hvordan har du råd til det?” brummer Hansen.

Arret smiler triumferende over skulderen.

“Det kunne du lide at vide, Hansen.”

Det er enhver billethøkers inderligste drøm at skrabe tilstrækkeligt med penge sammen til at investere i en af de små loger på galleriet for hele sæsonen, hvor ejeren kan lukke så mange ind, som det passer
ham. Det er stabil indtægt at fylde de små aflukker til bristepunktet med svende, sømænd, stuepiger og madammer, kort sagt et bredt udsnit af byens ydmyge befolkning, der brænder for scenens magi og ikke kan leve uden.

“120 rigsdaler,” siger den flegmatiske herre i lugen, rækker Arret et sæsonpas og modtager den lille formue i sedler og mønter. Hansen har ingen respekt for de andre i køen, men Arret kender alle branchens kneb. Ham har han lært meget af, bare ved at iagttage hans arbejde.

“Seks pladser på løverækken til i aften,” siger han, da det bliver hans tur.

“30 skilling,” forlanger lugemanden.

Det er et sats at købe pladser på parkettets forreste bænk nær orkesteret, hvor libertinere under balletterne kan redde sig frydefulde glimt op under danserindernes skørter, for i aften starter man sæsonen blødt ud med en opera, teatrets mindst populære kunstart. Køens længde tyder dog på, at mange københavnere gennem en lang, begivenhedsløs sommer har hungret efter at vende hjem til teatersalens mørke og suge indtryk til sig. Han stikker de dyrebare billetter sikkert i lommen og maser sig gennem foyerens trængsel, hvor larmen nu er øredøvende. I døråbningen jager han en albue ind i siden på en idiot, der prøver på at mase sig frem i køen.

“Tillykke med logen,” siger han til Arret udenfor.

“Tak, Hansen. Du gjorde det heller ikke dårligt. Sikken energi.”

Det er ikke kun jagten på ussel mammon, der tænder ham. Vreden ulmer stadig i ham ved tanken om mutter Påtges’ svigt. Han skal nok få hende ned med nakken, selvom han endnu ikke ved hvordan. Det må gøres diskret, så Heinrich Påtges ikke sladrer om ridefogeden til ordensmagten. Han klør sig i skægget, der efterhånden dækker hagen i et tommetykt lag.

“Den heks skal ikke dø i synden.”

“Hvad er den af?” Arret ser op på ham. “Taler du med dig selv?”

Hansen ignorerer ham og går videre. Den vane skal han nok komme til livs. Han nægter at blive opfattet som en særling. Så hellere dø.
Torsdag

Den 26. marts 1829

“Jeg kan ikke tilkalde alle mine rebtrækkere nu, jomfru Patges,” protesterer scenemester Gynther. “Prøven begynder om en halv time. Jeg afbryder ikke mit vigtige arbejde for at tilfredsstille en skuespillerindes behov for at glo på karlefolk.”

Gynther er doven, fordrukken og ligeglad med scenekunsten. På hans vagt er månen faldet af himlen midt i en forestilling. Lamper er gået ud, fordi de ikke er blevet fyldt op med olie. Kulissestykker er væltet under sceneskift for åbent tæppe. Alligevel tager han enhver indblanding i sit arbejde som en personlig fornærmelse.

“Hr. Gynther, vil De venligst kalde Deres folk sammen nu,” insisterer Hanne. “Medmindre De ønsker, at teaterdirektøren skal høre om Deres opsætsighed.”

Scenemesterens nedadvendte mundvige når næsten kanten af hans hage, da han kort efter stiller fem matroser op på række.

“Plejer De ikke at have seks sømænd til Deres hjælp?”

“Jo, jomfru Patges, men den ene har fri i dag. Han skal hjælpe sin far, der er i handelsflåden. Fem er rigeligt til at håndtere aftenens forestilling.”

“Hvem af dem er Morten Suhr?”

“Det er netop Morten Suhr, der har fri.”

Gynthers gnavne smil udtrykker dyb tilfredshed, da han sender sine folk tilbage på posterne.
Hvad nu? Morens retssag er kun to dage væk. Uden nye beviser bliver hun dømt og ender på skafottet. Hanne har svært ved at tænke klart. Kroppen er ligesom bag efter hendes tanker. Hovedet værker. Måske er hun ved at blive syg?

“Er det vigtigt for Dem at tale med Morten, jomfru Patges?”

Det er en af de andre matroser, der spørger.

“Ja, det er vigtigt.” Morten Suhr er hendes eneste håb.

“Så led efter ham i Nyhavn. Han hjælper med at laste farens skib, Søhesten. Det er en sortmalet gråspurv.”

“En gråspurv?” gentager hun.

“Det er en skibstype, jomfru Påtges. Den kaldes også pæreskude, fordi driftige folk bruger den til at fragte frugt hertil fra provinsen.”

Hun løber forbi Gjethuset og Charlottenborg. Ved Kunstakademiets nordlige hjørne standser hun op og ser ned gennem Nyhavn. Der råbes og skriges og knokles på begge kajer under de smalle huses facader. Daglejere slæber kasser, tønder og sække fra skibene, der ligger i to eller tre lag uden på hinanden. Vogne og kærrer venter bag brede heste. Dyrene pruster utålmodigt i små skyer af kondens under mågernes skrig.

Hun søger ned langs den højre kaj. Hun snor sig ind og ud mellem hærdebrede mænd, der sveder af anstrengelse, men ærbødigt rykker til side, når de får øje på hende. Kvinder er vist et sjældent syn i Nyhavn. Omhyggeligt undersøger hun skibsnavnene. Til sidst når hun kajens yderste bolværk, hvorfra flådens afspærrede areal strækker sig langs havneløbet ned mod Knippelsbro. Hun skynder sig tilbage og krydser over til venstre kaj. Her starter processen forfra.

Da hun er halvvejs, stopper hun op. I anden række ligger en beskeden skude med et skilt på boven, hvor der står Søhesten. Fra kajkanten kravler hun ned ad en stige til det inderstliggende skib, fortsætter over dækket og stiller sig ved rælingen.

“Jeg leder efter Morten Suhr,” råber hun til en skægget mand, der sidder på dækket og glor, som om han ikke tror sine egne øjne.

“Morten,” råber han ned i den åbne lastluge. “En ung dame spørger efter dig.”
Hun kender det godmodige ansigt, der kommer frem i lugen under en tot sort hår. Det er den matros, der bar Malle ind på dr. Ryges divan i lørdags efter hendes epileptiske anfald.

“Det er jo jomfru Patges,” udbryder han overrasket.

De har aldrig talt sammen før og bliver begge lidt forlegne.

“Jeg kommer for at spørge Dem ...” Hun har ikke tid til omsvøb. “Ja, De må undskylde, men jeg har brug for at vide navnet på den mand, som Deres kone kalder for Smiskeren. Kender De ham?”

Morten Suhr ser ud, som om hun har slået ham i ansigtet.

“Den mand skal De holde Dem fra, jomfru Påtges. Forstår De det?”

Han hvisker, som om han ikke vil have, at udenforstående skal høre dem, og han har tårer af vrede i øjnene. Hvordan kan et enkelt spørgsmål bringe ham sådan i affekt?

“Men hvis De nu bare sagde hans navn ...”

“De skal blande Dem udenom, jomfru Påtges. For Deres egen skyld. Ved De ikke, at unge piger forsvinder sporløst? Hold op med at stille spørgsmål. Og hold Dem fra Højbro Plads!”

“Unge piger?” gentager hun. “Og hvorfor skal jeg holde mig fra Højbro Plads?”

Morten Suhr har allerede vendt sig bort. Med hidsige bevægelser kravler han ned i lasten igen. Hun betragter den gamle sømand. I hans skæggede ansigt genkender hun først nu de fælles træk med matrosen.

“De er hans far?” spørger hun.

Den gamle kører beklemt en hånd gennem skægget, overvejer spørgsmålet og vender sig til sidst bort. Et rådvildt øjeblik bliver hun stående og betragter hans brede ryg. Så klatrer hun op ad stigen til kajen og går tilbage langs bolværket. Da hun når Kongens Nytorv, begynder hun i halvløb at skrå over brolægningen, på vej mod det sted i byen, hun har undgået i årevis. Hvad er det ved Højbro Plads, der skræmmer Morten Suhr så meget? Og hvad har det med Smiskeren at gøre?

Da hun når frem og forpustet betragter de fredelige handlende og deres kunder ved de små boder, forstår hun heller ikke sin egen åre-
lange modvilje. Her er jo, som Arentine Harboe sagde uden for Domhuset i mandags, så nydeligt. En af butikkerne er finere end de øvrige, men den er tom og ryddet for varer. Kun enkelte småting og efterladt nips ligger fremme i de høje vinduer. Hun mærker en klump vokse i mellemgulvet, mens hun læser de fire ord, der står malet med høje bogstaver på facaden. Det Kongelige Klæde Oplag.

Navnet giver hende kvalme. Det går op for hende, at det ikke er Højbro Plads, der altid har budt hende sådan imod, det er denne ene butik. Når hun betragter den, ser hun kun en dør for sig. En dør, der står åben som et mørkt gab.

En madamme med arrede kinder og tørklæde om hovedet river hende ud af tankerne.

“De bør ikke opholde Dem her,” hvisker hun.

“Hvorfor ikke?” spørger Hanne.

“Ved De ikke, at en ung pige blev fundet død her?” Madammen peger ned mod Gammel Strand for enden af pladsen. “Vægterne trak hende op af kanalen i nat. De siger, hun hed Esther. Kvalt og smidt i vandet, kasseret som et stykke skrald.”

Ordene udløser noget i hende, et brudstykke af en samtale mellem to mænd. De taler om sølle væsener, der engang har været gode, anstændige piger. Men erindringens kerne undflyr hende. Som når man prøver at huske noget i en drøm. Alligevel fylder den hende med rædsel.
Heiberg har sovet længe. Først ved middagstid er han stået op og har langsomt klædt sig på, som en arbejder der gennemgår en rutine, han ikke længere føler for. Når han tænker på det lukningstruede klædeoplag, de bedragne kunder, den arme bestyrer Reumert, hvis karriere ligger i ruiner, forekommer det hele ham så dagligdags, at han ikke kan forbinde det med mordet på Harboe. Den flig af sandheden, han troede at have opdaget, var et vildspor, et blålys, som han nu ærgrer sig over at have spildt tid på.

Han beslutter at besøge sin mor på Christianshavn. Efter en god frokost ser man lysere på alting - selv på sine nærmeste. Under en tung, grå himmel vader han gennem driver af nattens snefald, der allerede er møgbeskidte, og krydser Holmens Bro til Christiansborg Slotsplads, hvor han pludselig kan se, at noget usædvanligt er på færde ved Børsen. I store flokke stimier folk sammen foran den lange rødstensbygning med det høje, blege spir af fire dragehaler, de står omkring de små boder i stueetagen, på hvis skodder der er opsømmet papirark med trykt tekst. Han kanter sig nysgerrigt nærmere for at læse.
Opråb til alle gode, kristelige borgere.

Jødepesten er over os! Israels stamme dræber i flæng! En nedrig og styg jødinde er indsat i politikammerets arrest for mord. Enhver sand patriot opfordres til at opfordre Øvrigheden om, at hun får sin retfærdige bekomst.

En sand patriot.

Uvilkårligt rynker han på næsen ad de ubehjælpsomme formuleringer. “Opfordre til” og “Opfordre om” i samme sætning, “sand patriot” i både teksten og signaturen. Det er håbløst amatøragtigt skrevet, men den kortfattede anklage gør alligevel sin virkning, trængslen og vreden på den travle børskaj er påfaldende stor. Kan det virkelig passe, at det tåbelige smuds hidser folkestemningen sådan op? Stadig flere kommer strømmende til for at se, hvad der foregår. Uroen bølger gennem mængden som en ildløs i en kornmark i blæsevejr.

“Det er Hanne Patges’ mor,” råber en lys stemme pludselig.

“Hvad er det, De siger?” udbryder Heiberg og vender sig om.

“Det passer sgu!” En gadedreng, der når ham til brystet, smiler skadefro op mod ham. “Mig og kammeraterne så, da de kom og arresterede jødekællingen i forgårs.”

Mange vil høre mere, gadedrengen kror sig og skyder brystet frem, stolt over den opmærksomhed, han tiltrækker sig.

“De fandt en pistol i hendes lejlighed. Hun har skudt ham manden, så sandt som jeg står her. Hun er en rigtig jødeheks.”

“Det er for galt!” råber nogen højt.

“Man burde gøre, som der står,” erklærer en bredvommet slagtermester med en blodplettet kødbakke over skulderen. “Man burde gå til Politikammeret og kræve hende dømt til skafottet.”

“Den hundjævel skal på hjul og stejle!” råber en madamme.

“Ned med jøderne!”

De værste hedsporer begiver sig straks afsted, de mere besindige bliver stående og diskuterer sagen nærmere. Længere henne ad kajen hører Heiberg gadedrengen råbe op igen, hele morgenen har han
sikkert bagvasket Hannes mor det bedste, han har lært, og nydt hvert sekund. Ingen drager hverken ham eller opslaget i tvivl, det er jo ikke nogen håndskrevet note, men en officielt udseende tryksag, der lige så vel kunne være forfattet af en statslig embedsmand som af en tilfældig “patriot”. Skal der virkelig ikke mere til, før københavnernes latente jødehad kommer op til overfladen? Åbenbart ikke.

“Ned med jøderne, ned med jøderne!” lyder det taktfast over slotspladsen.

Heiberg følger efter den vrede mængde over Højbroen, langs Holmens Kanal og op gennem Rådhusstræde. Overalt er rygtet løbet i forvejen, byen emmer af oprør og vrede. Ved indkørslen til Slutterigade spærrer en massiv kødrand al adgang under bueportalen. De sidst ankomne spreder sig i stedet ud på Nytorv og giver sig til at råbe og true ad Domhusets facade. Heiberg springer op ad trappen under de seks søjler og gennem den midterste af de tre porte til forhallen. Kontorfolkenes nervøse stemmer runger under loftets stuk, mens han henvender sig i skranken.

“Jeg skal tale med politifuldmægtig Svendsen.”

“Han og resten af styrken beskytter Arresten,” lyder svaret i en nær panikagtig tone.

Pludselig knuser en brosten vinduet over porten, han netop er kommet ind gennem, og lyden af splintret glas blander sig med mængdens rasen udefra. Et par dagvægtere styrter til for at låse af, før presset bliver for stort. Flodbølgen af folkelig vrede skulle nødigt oversvømme retfærdighedens hellige haller.

“Kom med mig,” hvisker den skræmte receptionist, der viser Heiberg op ad en bred trappe og ind i et smukt udsmykket retslokale med tre høje vinduer, hvorfra der er udsigt til mængdens hævede næver på torvet. Gennem en dør i et hjørne kommer de ud i en overdækket korridor, der løber skjult langs toppen af bueportalen mellem Domhuset og Arresten, og som han pludselig husker at have hørt omtalt som Sukkenes bro efter en tilsvarende passage over en kanal i Venedig. Hjertet banker i brystet på ham, han mærker sit ansigt blusse, og han er ikke fri for at
synes, at det er noget af det mest spændende, han har oplevet længe. Fra anden sals højde kan han gennem tre små ruder se ned i den korte gade, hvor den rasende menneskemængdes mange hoveder, arme og kroppe bølger frem og tilbage. Arresthusets port går op, og politimester Kjærulff kommer frem på øverste trin i rød uniformsjakke. Han forsøger at mane til ro, hvad der kun får mængden til at brøle endnu højere. “Jeg beder Dem, lad os gå videre,” siger kontoristen nervøst.

Ikke uden ærgrelse følger Heiberg efter ham gennem endnu en dør til en grønmalet gang, der ender i en prunkløs trappehal. Lyden af vrede stemmer fra gaden når dem gennem adskillige smadrede ruder, der dog har betryggende solidt udseende tremmer for. På vej nedad støder de ind i Svendsen.

“Hesberg?” udbryder han. “Hvad laver De midt i dette postyr?” “Ved De, at balladen skyldes et opslag på Børsen om madam Påtges’ anholdelse?”

Svendsen nikker og dupper panden med lommetørklædet.

“Jeg har sendt folk afsted for at fjerne det. Har De for resten skaffet mig Hanne Patges’ autograf?”

Heiberg standser overrasket op. Hvad i alverden er det for et spørgsmål at stille nu? Mener politifuldmægtigen det alvorligt?

“De havde glemt det?” spørger Svendsen såret.

“Bestemt ikke, men jeg har faktisk ikke set hende. Jeg lover ...” “Svendsen!” Politimester Kjærulffs rødklædte skikkelse kommer op mod dem ad trappen, mens svedperlerne på hans høje pande glimter om kap med uniformens knapper og ordenstegnene på hans bryst. “Skyldes alt dette Deres mordsag?”

“Noget kunne tyde på det, hr. Politimester. Madam Påtges er allerede flyttet til en celle bagest i bygningen.”

“Var det ikke bedre at transportere hende til Stokhuset ved Nørreport?”

“Sikkert, men hvordan? Man ville opdage det, hvis vi forsøgte at smugle hende ud. Jeg har sendt folk afsted for at tilkalde garden fra Hovedvagten på Kongens Nytorv.”
“Udmærket.” Politimesteren slår sig tankefuldt på låret, som varmer han op til at lade næven falde over folkemængdens formastelige hoveder. “Jeg vil ikke have en gentagelse af jødeurolighederne for ti år siden, Svendsen. Pøblen skal ikke hærge byen i dagevis. Sagen skal håndteres med fasthed!”

“Javel, hr. Politimester.”

Kjærulffs strikse blik falder på Heiberg.

“Hvem er civilisten?”

“Jeg har tilkaldt hr. Heiberg,” svarer Svendsen rådsnart, “fordi han sidder inde med oplysninger i sagen.”

“Udmærket. Bare det bliver løst hurtigt. Og håndfast!” Politimesteren forsvinder med en hale af betjente og dagvægtere. På vej tilbage over Sukkenes Bro og videre op ad trappen til Svendsens lille kontor under taget fortæller Heiberg, hvad han har opdaget om Harboe og hans underslæb.

“Deres forklaring flugter fint med mine egne undersøgelser. Og i øvrigt også med et besynderligt brev, man fandt i Harboes inderlomme.” “Et brev? Det har De ikke fortalt om før.”

Svendsen synker stakåndet ned bag sit skrivebord, finder brevet i en skuffe, men holder fast, da Heiberg forsøger at tage det.

“Det involverer kongen. Hvis nogen spørger, har jeg aldrig vist Dem det.”

Harboes brev er ét langt bønskrift til majestæten om at tage sig af hans efterladte, hvis han skulle falde bort, om at se i nåde til en synder, der er uskyldig i de anklager, man har rettet mod ham, iblandet forsikringer om, at han elsker sit fædreland, som om det havde noget som helst med sagen at gøre.

“Jeg forstår, hvorfor De først troede, der var tale om selvmord, Svendsen. Det her lyder mere som et afskedsbrev end som et nødråb fra en mand, der frygter at blive myrdet.”

“Har De set, at der er et Post Scriptum?”

I brevets nederste hjørne står: 'PS: Send mine dybeste undskyldninger til Knud Lyne Rahbek’.
“Rahbek kender mange forskellige mennesker,” siger Heiberg, “men jeg har aldrig hørt ham nævne Harboe med ét eneste ord.”

“Javelja.” Svendsen trommer med fingrene på bordet. “Jeg havde også svært ved at få det til at passe. Men noget må han have med sagen at gøre. Og siden De nu alligevel har foranstaltet Deres egen undersøgelse, vil jeg bede Dem forsøge at finde ud af, hvad dette PS kan betyde.”

Heiberg har ikke set sin gamle ven og mentor siden den dag for tre år siden, hvor de kom op at toppes om Hanne Patges, men det ser han ingen grund til at røbe.

“Rahbek og jeg er ikke på talefod,” nøjes han med.

“Det kan De jo komme igen.”
“Hvad er det dog for noget?” Anna Wexschall holder Constanzes blå kjole i vejret og betragter den med et anklagende blik. “Mit kostume stinker. Jeg tror, det er hestepære.”

Der lyder også klager fra herrernes påklædningsgang, hvor skuespiller Rosenkilde sidder med sit gadedrengetøj. Hans’ trøje og benklæder er stadig smurt ind i mudder, selvom Hanne efter bedste evne har forsøgt at rengøre dem.

“Kostumerne er der såterne ikke noget galt med,” råber dr. Ryge fra sin garderobe, “de kommer lige fra lager.”

I det samme dukker en af kontrollørerne fra forhuset op. I kunstnernes trøstesløse opholdsrum bekendtgør han, at garden trækker sammen til afmarch på Kongens Nytorv. Det sker ikke hver dag. Hanne følger efter kollegerne, da de løber over scenen, forbi salens bænkerækker og op ad trappen til Punchesalens søjler og forgyldte stuk. Her flokkes de ved vinduerne. På den anden side af pladsen har en deling på 50 soldater stillet op foran den lille, grå hovedvagtsbygning. Kolonnen sætter i gang og marcherer ned ad Østergade.

“De har bajonet på geværerne,” udbryder madam Zinck.

“Der er optøjer i byen, som skal nedkæmpes,” konstaterer dr. Ryge tørt.

“Optøjer over hvad?” spørger Rosenkilde.

“Det ved jeg for fanden da ikke.”
Teatrets døre åbnes klokken fem, og det mærkes tydeligt, at byens uro har forplantet sig til publikum. Hanne kan høre den ophidsede snak helt om på bagscenen. Da forestillingen skal begynde, slår scenemester Gynther et ekstra slag på stangen. Alligevel må madam Zinck råbe for at overdøve mængden i salen, da tæppet går op for Aprilsnarrenes første scene.

“Således! Herut med dem allesammen!”

Hun vifter ad statisterne, der bærer skoleborde ud af scenen. Fra de forreste rækker bliver der tysset på larmehovederne.

“Tante,” siger Anna Wexschall i sin plettede kjole, “hvorfor skal bænkene ud af skolestuen?”

“Jo, her skal fødselsdagsgæsterne jo samle sig,” fortsætter madam Zinck, “fordi dette værelse er nærmest forstuen. I den store sal skal bænkene stilles op i rækker, så gæsterne kan sidde på dem og høre koncerten. Når den er forbi, så går gæsterne herind og venter, indtil vi har fået dækket bord i salen, og der bruger vi også bænkene.”

Enetalen bringer omsider folk til ro. Hanne, eller rettere Trine Rar, fremsiger med et ironisk smil sin første replik.

“Skal gæsterne da sidde til bords på skolebænkene, fru Bittermandel?”

Som altid lyder der spredt latter ved denne første antydning af stykkets lune satire. Men Hanne fornemmer, at noget er anderledes. Hendes sidste ord drukner i rytmiske tilråb.

“Hep! Hep! Hep!”

Pøblen på de billige ståpladser bagest i salen lader ofte deres mishag komme til højlydt udtryk, men dette tilråb har Hanne aldrig hørt før. Selvom det lyder muntert, føles det som en aggression. Råbet gentager sig gennem hele forestillingen, hver gang hun har en replik. Uroen dør ikke hen, før tæppet går ned.

“Sikke de heppede i aften,” siger Anna Wexschall i garderoben, mens hun afsminker sig. “Hvad mon det gik ud på?”

“Jeg ved det ikke,” svarer Hanne.

Da aftenens andet stykke, Galeottis ballet Afguden på Ceylon, har
spillet færdig, kommer hr. David om bag scenen. Hanne hører fra garderoben, at Anna Wexschall modtager ham i opholdsrummet.

“Var De også med til at heppe på Hanne, hr. David?”

“Bestemt ikke, madam Wexschall. Hvor er hun, den stakkels pige?” Hanne kommer frem og hilser på. Hr. David beklager balladen og virker næsten, som om han skammer sig på publikums vegne. Beklemt begynder han at forklare.

“HEP er en forkortelse for det latinske Hierosalymus Est Perdita -Jerusalem Er Tabt. Sådan var der også mange, der råbte under urolighederne for ti år siden. Det er ment som en hån mod et fædrelandsløst folk. Et vink med en vognstang om, at vi jøder er uvelkomne i vores nye fædreland.”

“For ti år siden?” gentager Hanne.

“Men hvorfor råbte de sådan i aften?” vil Anna Wexschall vide. “Har De slet ikke hørt, hvad der er foregået ved Børsen og Domhuset?”

En tung kulde breder sig i Hanne, mens hr. David fortæller om opslaget og urolighederne. Hun har altid anet, at hendes stjerne hos publikum en dag skulle dale. At nogen ville indse, at hun bare var en danser uden dramatisk talent. At hun havde bevæget sig bort fra sit fag med Heibergs sang- og replikroller. At hun ikke magtede opgaven. Måske er den dag nu kommet, men af en ganske anden årsag, end hun frygtede.

“Den, der har forfattet opslaget,” slutter hr. David, “ønsker tydeligvis Deres mor dømt, jomfru Påtges. Om ikke i retten, så i folkedybet. Men hun er i sikkerhed i arresten. De er anderledes udsat her på scenen.” “Disse antisemitter er virkelig kedelige mennesker.” Anna Wexschall ryster ubehaget af sig. “Nå, vil De ikke med hjem, hr. David? Vi har rhinskvin på køl i vindueskarmen.”

Den venlige jøde ser betænkelig ud, men går med ned ad trappen til scenedøren. Udenfor på Kongens Nytorv overser de næsten en spinkel skikkelse, der står og venter i den beskidte sne.

“Jomfru Påtges?”
Hanne standser op i den tro, at det er en beundrer. Til sin overraskelse genkender hun Stine Suhr fra Nyboder.

“De må undskylde, at jeg sådan trænger mig på,” begynder hun, men standser pludselig op. “Det er jo Dem! Gangkonen!”

“Jeg troede, det var derfor, De opsøgte mig.”

“Nej, jeg anede ikke ...”

“Hvad bringer Dem så herhen?”

“Det er min mand, der har sendt mig.” Stine Suhr er febrilsk og famlende. Hendes store øjne afsøger konstant omgivelserne. “De må meget undskylde min opførsel i går. Havde jeg vidst, at det var Dem, havde jeg ikke været så skrap.”

Hanne noterer sig, at det nogle gange bedre kan betale sig at optræde som sig selv end i en rolle.

“Hvad vil Deres mand mig?” spørger hun. “Da jeg opsøgte ham i Nyhavn, var han ikke videre meddelsom.”

“De har talt med ham?” Stine Suhr bider sig i læben. “Han må have været bange. Ikke for sin egen skyld, men for min lillesøster Klara. De hørte jo i går om min mellemste søsters forsvinden. Nu er Klara, den mindste, også borte.”

To piger taget fra den samme familie inden for tre år? Hanne prøver at tænke sig til årsagen.

“Klara var ude i et ærinde, da De kom på besøg i går,” fortsætter Stine Suhr. “Morten og jeg har ligget vågne hele natten. Hun kom ikke hjem. Her til morgen kom der et bud med det her brev. “

Hanne folder papiret ud og læser.

Hvis De vil se Klara igen, skal De befordre en last for mig. Ikke et ord til politiet. De modtager besked i Nyhavn senere. Vent ombord på Søhesten.

“Jeg hørte tidligere i dag, at vægterne fandt et pigelig i Holmens Kanal,” begynder Hanne forsigtigt.
“Det var heldigvis ikke Klara! Men det skræmte os, og jeg er sikker på, at det var ment som en advarsel.”

“Hvordan kan brevskriveren kende Deres familie så godt? Hvordan kan han vide, at Deres svigerfar har et skib, der hedder Søhesten?” “Det aner jeg ikke. Morten kunne heller ikke regne det ud. Han gik ud for at finde sin far, mens jeg ventede hjemme. Hen på eftermiddagen kunne jeg ikke holde det ud længere og gik ned i Nyhavn. Da havde Søhesten allerede lagt fra og var ved at sejle ud. Der sad en fremmed mand på dækket.”

“Hvordan så han ud?”

“Han var mager og havde et stort, mørkerødt modermærke på den ene kind. Næsten som en klat maling. Morten gjorde tegn til mig. Det så den fremmede ikke.”

I hurtig rækkefølge viser Stine Suhr en række fingertegn. Hanne når knap at opfatte dem, før hun er færdig.

“Det er flådens tegnsprog. Jeg er ikke så dygtig til det selv, men det betyder: Tømmerpladsen, Hanne Påtges.’ Derfor løb jeg herhen til teatret og ventede på Dem.”

Hanne ser fra den håndskrevne seddel til den unge kvindes urolige ansigt og overvejer, hvad Morten Suhr kan have ment.

“Kan det være Tømmerpladsen ved Kalvebod Brygge, han hentyder til? Men er den ikke lukket for vinteren? Og hvem bortfører et barn for at få skibslejlighed til et sted, der ligger lige uden for volden?”

“Nogen, der ikke vil have sin last undersøgt. Tænk Dem om, jomfru Patges. Ved byens porte kontrollerer toldinspektørerne alle vogne.” “Men skibsfarten er da også underlagt visitation.”

“Ikke hvis man sejler under Langebro. Der er først toldbod helt ude ved Sluseholmen.”

“De mener, at der er tale om smuglere? Så må De jo gå til politiet.” “Politiet? Politiet gjorde ingenting, da Jensine forsvandt. De opførte sig, som om det var fars skyld. De har heller ikke gjort noget for at finde de andre forsvundne børn.”

“Hvilke børn?”
“Kan De virkelig spørge om det, jomfru Patges? Ved De da ingenting?”

“Jeg ved, at en ung pige er fundet død i Holmens Kanal, men hun kan vel være faldet i og druknet.”

“Det siger De kun, fordi De ikke vil se sandheden i øjnene,” råber Stine Suhr vredt og slår ud med armene. “Forstår De ikke, at der er et udyr løs i byen, som voldtager og myrder pigebørn, men at alle fine folk lader som ingenting, så længe han bare tager de fattiges unger.”

Hun vender omkring på hælen og marcherer bort. Først nu ser Hanne, at hun har bare fødder i sneen. Så får hun øje på resterne af et udbrændt bål, der ulmer foran rytterstatuen. Skrald og knuste flasker ligger spredt mellem brolægningens hestepærer. Det ser ud, som om der har været gadekamp.

“Udyret!” råber hun. “Er det Smiskeren? Hvem er han?”

“Hanne, det er bedst, at vi går,” siger Anna Wexschall og nikker mod en flok på fem mænd, der kommer fra Vingårdsstræde og standser op ved hjørnet af Kongens Nytorv. En af dem peger og råber.

“Er det hende?”

“Gu er det så!” svarer en anden i flokken. “Lille, yndige Hanne Pat-

yy

ges.

“Hep, hep, hep!”

Hanne og hr. David står naglet til stedet. Madam Wexschall er mere snarrådig. Hun trækker dem afsted ned mod Laksegade. Mændene sætter i løb, indhenter og omringer dem.

“Hvad bilder De Dem ind?” råber Anna Wexschall og slår ud efter den nasrmeste. “Vil De straks holde inde med det pjat.”

“Vi vil have jødinden,” lyder svaret.

Deres tøj er slidt og beskidt. De har kasketter trukket godt ned i panden, lugter af snaps og udstråler armod og skadelyst. Hanne opfatter i en døs af frygt hænderne, der rækker ud efter hende. Hr. David indleder et kejtet håndgemæng med den ene, mens Anna Wexschall frygtløst tager kampen op med tre på én gang. Den sidste får fat om
livet på Hanne og fører hende bort, som et magtesløst væsen, prisgivet andres kontrol.

“Hjælp!” skriger hun.

Pludselig flyver en bred skygge ud af mørket, brøler som en løve og langer ud med en mandshøj stang. Dens kuglespids har korte pigge i alle retninger. Hannes bortfører skriger og holder sig for ansigtet. Hans kammerater flygter. Hanne ser op og får øje på kongens monogram. Fortumlet genkender hun sin redningsmand.

“Korporal Hansen?”

Vægteren standser op med øjne, der er runde som kugler. Uden et ord bakker han bort og forsvinder i mørket. Hun ligger fortumlet i sneen og undrer sig. Var han virkelig, eller var han noget, hun forestillede sig? Kun blodsporene på brostenene efter hendes sårede overfaldsmand er tilbage.

“Lad os komme hjem.” Nu, da faren er ovre, er der frygt i Anna Wexschalls stemme. “Jeg må se til Thora.”

Hun trækker dem med sig videre, men i Laksegade holder hun dem tilbage, mens en anden flok antisemitter passerer gennem tværgaden.

“De er på vej mod Vingårdsstræde,” hvisker Hanne. “Min søster og far er hjemme.”

“Din far er katolik, ikke sandt? Og din søster er konfirmeret?” Igen er Anna Wexschall den mest skarpsindige af dem. “Så har de vel intet at frygte. Og hvilken forskel kan du selv gøre, Hanne?”

På trods af hendes tilsyneladende koldblodighed ryster hendes hænder, og hun kan ikke sætte nøglen i låsen, da de når frem til døren i porten. Indenfor styrter hun ned ad gangen til soveværelset. Hanne står alene og forpustet tilbage med hr. David i entréen.

“Før vi forlod teatret,” siger hun, “nævnte De, at der også blev råbt hep-hep for ti år siden. Var der også optøjer dengang?”

“Desværre, ja,” svarer han og bruger et øjeblik på at samle sig. “Folk sultede, og byens fattige befolkning led stor nød efter statsbankerotten i 1813. Nogle syntes åbenbart, at jøderne skulle have skylden, og satte et opslag op på Børsen. Ligesom nu. Det opfordrede folk til at sam-
les i Østergade. Her slog en stor bølleflok ruderne ind til brødrene Raphaels butik. Det var der, vi første gang hørte hep-hep-råbene. Til sidst fik ordensmagten spredt mængden med hjælp fra et kompagni husarer.”

“Det lyder da ikke så slemt.”

“Det blev det. Næste dag gik det ud over Jacobsens Galanterivarehandel og Salomons Apotek. Vekselerer Erfeldts hjem i Gothersgade blev stormet, og familien måtte flygte. Jøder blev overfaldet på gaden. Rygtet havde bredt sig. Nu deltog tusinder. Hvis nogen forsøgte at hjælpe, blev de også forfulgt. Der var militær i gaderne, husarer på byens pladser, og borgervæbningen blev indkaldt. Det varede i ni dage. Til sidst måtte kongen sætte hæren ind. Det mest skræmmende var næsten, at uroen var opstået så pludseligt, ud af folks ophobede vrede.”

“Og denne gang er det, fordi fattigfolks børn forsvinder, uden at nogen gør noget ved det ...”

Hanne bliver afbrudt af en blød stemme.

“Taler du allerede om børn, min elskede?”

Christopher Hvids marcipanansigt kommer til syne i døren til stuen.

“Hr. Hvid? Hvad gør De her?”

Hanne finder det ubehageligt at blive tiltalt så personligt af en næsten fremmed mand. Hun har jo kun mødt Hvid et par gange.

“Jeg ventede på dig,” svarer han og forsøger at lægge armene om hende.

Nu kommer Frederik Wexschall og Murat også ud i entréen.

“Kom ind og sæt dere ned.”

Han stikker et glas rhinskvin i hånden på hr. David, mens hunden snuser til Hanne og logrer. Da de lejrer sig omkring spisebordet, letter stemningen. Alle er helskindede, men Hanne begynder at frygte, at der er noget alvorligt galt med Hvid. Han sætter sig tæt op ad hende og holder hendes hånd, selvom hun forsøger at vride sig løs. Ingen andre undrer sig åbenbart over hans upassende opførsel.

“Min søde, lille forlovede,” siger han.

Pludselig husker hun, at han friede dagen før. Han var nede på knæ
og tog svaret for givet, som om det allerede var aftalt. Hun troede, at der var tale om en slags selskabsleg, men nu forstår hun, at det var alvor, og i champagnens rus fik hun ikke sagt nej. Panikken stiger op i hende, da hun indser, at hele den lille forsamling betragter hende og Hvid som et par. Betyder det, at hun nu er nødt til at gifte sig med ham? Det kan da ikke være rigtigt, at der skal så lidt til? Hvid taler og ler med de andre, men da han bemærker hendes blik, smiler han ud af øjenkrogen. Som om han ved noget, der giver ham magt over hende.

Hun farer på benene. Samtalen standser, og alle ser på hende. Hun kan ikke holde det ud. Hun må væk og forsøger febrilsk at finde på noget at sige.

“De må undskylde mig et øjeblik,” bliver det til.

Hun lægger en hånd på den nedre del af maven i den universelle gestus for, at hun skal tisse. Guderne forbyde, at man skulle sige det ligeud.

“Vær nu forsigtig,” maner Anna Wexschall, der knuger lille Thora ind til sig. “Man kan aldrig vide.”

“I vores egen baggård er der vel ingen optøjer.”

Hanne halvløber ud ad bagdøren, forbi retiradernes ildelugtende skurrække og ud gennem porten. Der er stille og mørkt i Laksegade. Hun kan høre fjerne råb og skrig fra andre steder i byen. Hun vover sig hen til hjørnet af Vingårdsstræde og ser op mod den nye lejligheds vinduer på anden sal. Der er stadig lys. Da hun når op og banker på døren til det, der engang var hendes hjem, er det til hendes lettelse Malle, der åbner ind til kålstanken.

“Jeg er ked af at forstyrre så sent,” hører hun sig selv sige.

“Det gør ingenting. Jeg sov ikke alligevel.”

“Må jeg komme ind?”

Malle har siddet i sofaen med et tæppe over sig, alene med ansvaret for faren, der ligger og snorker i soveværelset. Den dårlige samvittighed stiger op i Hanne som en pludselig feber.

“Har der været ballade?” spørger hun.
“Oik ja, en stor flok stod nede i gaden og heppede. Det er ikke mere end ti minutter siden, soldaterne jog dem væk.”

“Malle, jeg vil bede om din hjælp.”

Lillesøsteren spørger ikke, hvad hun skal hjælpe med, eller hvorfor. Hun siger bare: “Hvornår?”

“Helst i nat.”
Hansen marcherer målbevidst afsted ad Filosofgangens ujævne brolægning langs Volden. De gamle huses vinduer oplyser pletvist den snedækkede voldskråning på tværs af den smalle gade. Det er sent, og egentlig burde han lige nu synge aftenens tredje vægterkald i Peder Madsens Gang, men han har vigtigere ting for. Det har været en begivenhedsrig dag.

Allerede om morgenen fandt han en stor kødrand af folk ved Børsen, der stod og glanede på hans tryksager. Senere, mens han solgte billetter til aftenens forestilling foran teatret, trak soldaterne op foran Hovedvagten med bajonetter og skarpladte geværer. Optoget gik mod Slutterigade, hvor mængdens størrelse fortalte ham, at hans offentlige udskamning af mutter Påtges var lykkedes over al forventning. Han havde håbet, at opslagene ville skabe en folkestemning, der kunne påvirke dommeren, men denne voldsomme reaktion kom bag på ham.

Næste overraskelse indfandt sig under aftenens forestilling, da Hanne Påtges sagde sin første replik, og parterret brød ud i hep-hep-råb. Han forstod ikke, hvad det betød, men at det var ondt ment, var han ikke i tvivl om. Han forsøgte efter bedste evne at dæmpe gemytterne ved at lange øretæver ud til de mest højrøstede, men lige meget hjalp det. Efter forestillingen chikanerede en flok bøller Hanne og hendes venner uden for scenedøren, men han skræmte dem på flugt. Og da var det, hun så op og kaldte ham ved rang og navn.
“Hvordan kunne Hanne Patges vide, at jeg hedder Hansen og engang var korporal?” mumler han gang på gang, mens han går.

Han blev så chokeret, at han stak halen mellem benene, som en kujon eller en forbryder, og siden har han drevet planløst rundt i byen. Takket være uniformen og morgenstjernen generer soldaterne i gaderne ham ikke, han er jo del af ordensmagten, men de fejl, han har begået, plager ham. Den døde pige, der blev fundet ved Gammel Strand i nat, viser med al uønsket tydelighed, at forsvindinger og dødsfald ikke er overstået med lukningen af madam Pohlmanns bordel.

“Du skulle ikke have koncentreret dig sådan om mutter Påtges, Hansen. Det har afledt dig fra en langt vigtigere sag.”

Det er derfor, han nu marcherer afsted langs voldens inderside mod Langebro og dens nærmeste nabo, Frederiksholms Arrest. Den grimme bygning, som i folkemunde kaldes Blåtårn, og som ligger halvt i skjul bag Kongens Bryghus, er egentlig ikke noget tårn, men en klods i tre etager med tremmer for de mørke vinduer. Da han når frem, banker han på porten i den høje mur, der omgiver kassen. Efter nogle minutters ventetid, hvor han sparker liv i sit mod med en lang tår af snapseflasken, kan han se det svage skær fra en tællelampe oplyse de gråpudsede vægge bag muren.

“Hvad er der?” spørger en arrestbetjent tvært og kommer frem bag glughullets tremmer.

“Jeg skal tale med en af jeres indsatte.”

“Sgu da ikke på dette ukristelige tidspunkt.”

Hansen hamrer morgenstjernen så hårdt mod porten, at der kommer dybe mærker i træet.

“Det kan jeg fandengaleme garantere dig for!” brøler han med sin bedste kommandostemme. “Og det skal være nu, ellers kommer du til at stå til regnskab for Kjærulff i morgen.”

Han har intet mandat fra politimesteren til at foretage natlige besøg i Blåtårn, men navnet får arrestbetjenten til at makke ret.

“Vi er kun to mand på vagt,” undskylder han sig. “Hvem skal De tale med?”
“Madam Pohlmann. Det haster.”

De krydser en brolagt gård og fortsætter op ad trappen til betjentstuens dør. Den anden arrestbetjent tumler ud af en seng bag et forhæng for enden af det triste lokale. Hans uniform er krøllet, og han ser med forvildede øjne på Hansen. Efter en kort rådslagning mellem de to bliver han fulgt op ad en slidt trappe, gennem en aflåst dør og ned ad en lang gang med celler på begge sider. Huset stinker af fugt og menneskelig fornedrelse.

“Det er kvindegangen,” forklarer arrestbetjenten. “De mandlige fanger sidder på anden sal og i de små celler under taget.”

Hansen brummer indforstået, som om han ved det hele på forhånd. Betjenten gør holdt og haler et nøglebundt frem. Han må forsøge sig et par gange, før det lykkes ham at låse døren op. En skikkelse kommer til live i en smal halmseng langs cellens ene stenvæg. Madam Pohlmann er iklædt brunt vadmelsskørt og knaptrøje med et nummer på brystet.

“Jeg kommer for at høre om Esther,” siger Hansen til hende.

Dobbelthagen bævrer af forbløffelse. Bordelmutteren skygger for tællelampens lys med hånden og kører en hånd gennem det uglede hår.

“Esther?” gentager hun søvndrukkent.

“Den sorthårede pige, der forsøgte at betjene mig på trappen uden for Deres etablissement i lørdags.”

Hun svinger de tykke ben ud over sengekanten.

“Hvem har sendt Dem?” spørger hun skarpt.

“Politimester Kjærulff,” lyver han.

“Hvorfor?”

“Det skal De ikke bekymre Dem om. Hvis Deres oplysninger er til nytte, kan Deres straf blive sat betydeligt ned. Dommeren gav Dem fire års tugthus for rufferi. Det kan med et pennestrøg blive til to år.”

“Seks måneder!”

Hansen går uden videre ind på hendes krav. Begge dele er lige urealistisk. Hans eneste mål med besøget er viden. Han vil vide mere om den døde pige, for måske kan det lede ham til hendes morder.
“Esther Levy var hos mig i to år,” begynder madam Pohlmann. “Esther Levy?” afbryder han. “Var tøsen jøde?”

“Ja, men hun var ikke troende, eller hvad den slags folk nu er. Hun kom tilfældigt i kontakt med et udskænkningssted, hvor løse kvinder holdt til. Snart var hun fuldt beskæftiget med at betjene mænd. Det er seks år siden.”

“Da må hun jo have været et rent barn.”

“Jeg holdt mine piger magre med en streng diæt. På den måde kunne de stadig ligne 13-årige, selv når de nærmede sig de 20.”

Han harmes over, at nogen kan tale om uskyldige småpiger på den måde, men knytter næverne i frakkelommerne og holder ansigtet i ro. “Hvorfor var det nødvendigt?”

Madam Pohlmann sukker og læner sig mod muren, der glinser af fugt.

“Det er snart længe siden, mine kunder holdt op med at efterspørge modne kvinder. Nu kan de ikke få dem unge nok. Måske skyldes det denne Goethe.”

“Gøte?” gentager han.

“En tysk forfatter. Han er meget populær. Hans bøger har altid ganske unge heltinder, der er lige så smukke og kyske, som de er blide og føjelige. Det er det samme ved teatret. Jo yngre, jo bedre. Halvdelen af balletskolens elever tager imod mandlige kunder efter forestillingerne. Tidens mænd vil have nymfer i sengen og stovte matroner i køkkenet.” Hansen vil sige madam Pohlmann imod, men når han tænker på parterrepublikummets svedige ansigter i salens mørke, deres lystne smil og tungerne, der fugter læberne under balletterne, er han ikke så sikker.

“Der ser De,” smiler hun ad hans udtryk. “Derfor er piger som Esther populære. Hun ligner et barn, men boler som en kvinde.”

“Hvorfor var hun ikke i Deres bordel under razziaen i mandags?” “Rent held. Hun stak af søndag aften. En af de andre piger sagde, at hun havde fundet sig en kæreste, der ville tage sig af hende.”

“Hvad er hans navn?”
“Aner det ikke, men han er næppe et af guds bedste børn. Esther havde åbenbart mærker på halsen, sidst hun vendte tilbage fra stævnemøde.”

“Kvælningsmærker?” Hansen retter sig op.

“Ja, det er ikke noget særsyn. Skøger finder sjældent sammen med mandfolk, der er blege for at slå på tæven. Et bordel giver en vis beskyttelse. Derfor regnede jeg også med, at hun ville vende tilbage.”

“Hun er vendt tilbage. I Holmens Kanal ved Gammel Strand. Kasseret som et brugt møbel. Med kvælningsmærker på halsen.”

Madam Pohlmann bliver tavs og ser ned i gulvets rå planker.

“Det gør mig ondt at høre,” siger hun til sidst. “Esther var god nok.” “I det mindste har jeg forhindret, at Deres andre piger ender på samme måde.”

Hun udstøder en rå latter.

“Så naiv kan De vel ikke være, Hansen? Ved De ikke, at de mandlige fanger her i Blåtårn løsner gulvbrædderne fra cellerne på etagen ovenover? Mine piger får besøg hver nat. Giver de sig ikke frivilligt hen, så vanker der. En gang skøge, altid skøge.”

Hansen tier chokeret. Han kan se på udtrykket i bordelmutterens fede fjæs, at hun taler sandt.

“Det svineri må arrestbetjentene sætte en stopper for,” brummer han.

“De tror vel ikke, arrestbetjentene holder sig tilbage? De har nøgler til alle celler i hele huset.”

Blodet banker i hans tindinger ved tanken om al den utugt. Kan det passe, at verden er så svinsk?

“Har Esther Levy familie?” spørger han sammenbidt.

“Hendes far, Moses, har en indbringende forretning i Kompagnistræde. Han giver hende penge, når hun har brug for det.”

“Kender han hendes kæreste?”

“Det er da muligt.”

Hansen har fået, hvad han kom efter, og går målbevidst hen mod celledøren. Han længes efter at lægge afstand til den infame madamme.
“Husk nu, hvad De har lovet,” råber hun efter ham.

“Det kan De tro,” svarer han og har allerede glemt det.

Uden et ord låser arrestbetjenten af og følger ham tilbage. I betjentstuen er der ingen spor af kollegaen, men sengen knirker mistænkeligt bag forhænget. Med en resolut bevægelse trækker Hansen det tunge stof til side og afslører den anden arrestbetjent i favnen på en af madam Pohlmanns skøger. Han har skjorte og jakke på, mens hun er nøgen i al sin magre bleghed.

“Er der ingen grænser for jeres svinskhed?” brøler han og stormer ud i gården, hvor han må vente på at blive låst ud.

“De må ikke tage sådan på vej,” mumler arrestbetjenten og rasler med nøglerne. “Nattevagterne er lange og ensomme.”

“Kjærulff skal høre om dette.”

“Kjærulff?” Hans smil antyder, at politimesteren ikke har noget at sige ham og kollegaen på. “Ja, hvis De tror, at det vil fremme Deres karriere.”

Da Hansen igen står ude foran Blåtårn, hører han Nikolaj Tårns fjerne klokke slå tolv slag hen over byens tage. Han stiver sig af med endnu en tår snaps og begynder at gå op mod Vesterport med en følelse i maven som en dreng, der har fået et ubehageligt indblik i de voksnes verden. Denne stinkende kloak af en by har ingen interesse i, hvem der bortfører og slår unge piger ihjel, og han vil ikke få andet end utak for sine anstrengelser.

“Det skal ikke standse dig, Hansen,” mumler han. “Du finder Esther Levys morder, og du får udyret spærret inde, om du så selv skal dreje nøglen i låsen.”

Han er så optaget af sit forsæt, at han først får øje på de to rødklædte betjente, der kommer ud af mørket, da de er få skridt fra ham.

“Minsandten om det ikke er Jern-Hansen,” siger den ene.

Det er de samme to skiderikker, som seks dage tidligere stod bøjet over Harboes lig oppe ved Vartov.

“Hvormed kan jeg tjene de herrer?” spørger han ligesom dengang, men nu er der en udfordrende knurren i hans stemme.
“Du kan følge med til Domhuset,” svarer den anden betjent.

“Hvad drejer sagen sig om?”

“Manddrab,” smiler den første. “Natten til mandag blev Constantin Bruns søn slået til lirekassemand og efterladt i hjælpeløs tilstand, så han døde i frosten ved Hauser Plads.”

Hansen stivner og mærker ryggen blive våd af sved under frakken. “Det kender jeg ikke noget til.”

“Måske en nat i arresten kan få din hukommelse på gled.”

Seks måneder tidlig

Efterår 1828

Hanne bliver regelmæssigt inviteret til te hos byens spidser. Hun er gæst hos lederen af Søkadetakademiet, generalkommandør Wulff, og frue. Hun er lovformeligt konfirmeret, fylder snart 16 år og bidrager mere til husholdningen end selv hendes foretagsomme mor. Alligevel er hun under konstant overvågning, som var hun en åndssvag eller et fattiglem.

“Mor er jo bare bekymret for dig,” siger Malle, som Hanne har forsøgt at betro sig til. Hun tager hendes hånd, men Hanne vrider sig løs og smækker med døren til sit øvekammer.

“Spar mig for mere omklamring!”

Efter sommeren i Ermelundshuset er hun igen fanget i den nye lejlighed med forældrenes skænderier i ørerne og stanken af kål i næsen. Hun ønsker sig langt bort til skov og eng og alfer, til hav og himmel og blå længsler. I det trange kammer tager hun et dansetrin, gør en piruette og slår hånden mod væggen. Hun stopper op og krummer sig sammen om smerten.

“Du danser vel ikke?” spørger moren i gangen udenfor. “Du skal læse på dine stykker, Hanne.”

“LaB sie in Ruhe,” vrisser faren.

“Den dag, du bidrager som hun, kan du bede mig lade hende være i fred.”

Faren siger, at moren skal holde sin kæft. Moren håner ham for
hans uduelighed. Han spørger, hvad han dog har gjort for at fortjene at leve sammen med sådan en forbandet harpe. Hun svarer, at han som regel ingenting gør. Og sådan bliver det ved. Det er ulideligt! Hanne holder sig for ørerne. Først da det banker på entrédøren, dæmper forældrene sig.

“Det er Harboe,” bekendtgør moren lidt efter. “Han er kommet for at følge dig til time hos skuespiller Nielsen.”

“Sig til ham, at jeg kommer straks.”

Hun rejser sig med et suk, samler sjalet om skuldrene og tager manuskriptet fra secretairen. På forsiden står der Elverhøj under Johan Ludvig Heibergs navn. Hun går med faste skridt forbi Harboe i entréen. Så snart de er nede på gaden, begynder bebrejdelserne.

“Du skal derhen igen,” klager han skingert. “Alene med Nielsen. Du ved, jeg ikke bryder mig om det!”

I september spillede Hanne den kvindelige hovedrolle i Romeo og Julie. Historien om de unge elskende, der går i døden sammen, rørte hende dybt - især den sidste scene, hvor Nielsen ømt trykkede sine læber mod hendes. Det kunne Harboe selvfølgelig ikke undgå at bemærke fra salen, og han blev ude af sig selv, da hun nævnte, at Nielsen havde tilbudt hende privatlektioner til rollen som Agnete i Elverhøj. Han forbød hende på det strengeste at gå derhen. Da hun en formiddag gjorde det alligevel, indhentede han hende bagefter på gaden og spurgte med svedigt ansigt og blottede tænder: “Hvor kommer du fra?” “Fra Nielsen,” fik hun frem, trods klumpen i halsen.

“Farvel,” sagde han. “Mig ser du aldrig mere!”

Det gjorde hende urolig. Hvad skulle der blive af hende uden ham? Men allerede næste dag var han tilbage. Nu har han fulgt hende hen til Nielsen adskillige gange, og han opfører altid samme scene på vejen.

“Nielsen er en skørtejæger,” hvæser han, “en kvindebedårer, der kun indbyder dig, fordi han håber at besidde dig!”

Dette besynderlige udtryk - besidde - har altid undret hende. Det bruges i flæng om både voldtægt, forførelse og giftermål. Som om kvinden er et viljeløst dyr, mænd kan tage, tæmme og eje.
“Nielsen behandler mig med respekt og ærbarhed” siger hun.

Desværre er det sandt. Den indtagende førsteelsker udfolder på platonisk vis al sin mandige charme. Han byder på kaffe og lune boller, han arbejder koncentreret med rollen. Og bagefter hilser han farvel med et kys på håndryggen.

“Respekt!” hvæser Harboe. “Sådan en stymper!”

Hanne løber op ad trappen til Nielsens lejlighed to trin ad gangen, banker på og bliver lukket ind af husholdersken. Nielsen står i skjorteærmer i stuen. Hans kraftige arme og brystkasse er synlige gennem det hvide stof. Han tager straks en hjemmejakke på, men hun aner, at det var meningen, hun skulle se ham næsten afklædt. En kildrende fornemmelse breder sig i maven. Nielsen var i sin ungdom løjtnant ved artilleriet, og erfaringen lyser ud af hans varme øjne. Hårgrænsen er vigende, men det gør ikke noget. Hanne ser den høje pande som et visdomstegn. De sætter sig til arbejdet, men timen er alt for hurtigt ovre. Hun spjætter, da uret på væggen slår fem. Nielsen rejser sig og går hen til vinduet.

“Det var vores sidste time,” siger han fjernt.

“Vel ikke nødvendigvis?” spørger hun.

“Der er hverken tid eller behov for flere, jomfru Påtges. Elverhøj har premiere i overmorgen, og De kan Deres rolle til perfektion.” Han tøver og løber hånden gennem hårets kunstfærdige bølger. “Desuden har Deres forlovede udtrykkeligt bedt teaterdirektionen gøre en ende på vores enetimer.”

“Min forlovede?” udbryder hun og mærker panikken stige op gennem kroppen.

“Ja, er det ikke ham dernede?”

Hun kommer hen til Nielsen ved vinduet. På den anden side af gaden står Harboe med det blege ansigt vendt op mod dem. Nielsen betragter hende med demonstrativ sorg i det mandige ansigt.

“De må forstå, jomfru Påtges, at der findes regler for kurmageri. Der, hvor en anden har forret, må rivalen vige - hvis han da er en mand af ære.”

Hun nikker og bider tænderne hårdt sammen af ærgrelse.
Premieren på Elverhøj bliver et triumftog. Bifaldet varer i tyve minutter. Flere skuespillere argumenterer for, at hele ensemblet skal gå ud og kvittere ved at bukke på scenekanten i samlet flok.

“Det kan I såterne glemme,” tordner dr. Ryge. “Her på teatret bruger vi ikke fremkaldelser.”

Hanne ser gennem lurehullet i fortæppet, hvordan hele salen vil lykønske forfatteren. Heibergs vej til bagscenen er en allé af fremstrakte hænder, og komponisten, den enøjede Kuhlau, når derfor først frem. Han bliver modtaget af skuespillerne med glade tilråb.

“Det er en smuk omgang viser, De der har begået, Kuhlau.”

Det er igen dr. Ryge, men denne gang er hans røst fuld af begejstring. Han er stadig klædt i sit skarlagensrøde kongekostume med pludderbukser og fjerprydet hat. I det hvide skråbælte hænger en kårde og en skede med en pistol. Den har skæfte af mørkt træ, smukt ciseleret løb og forsølvet hammer.

“Her kommer så omsider forfatteren.” Ryges hattefjer fejer gennem lokalet, da han vender sig mod Heiberg. “Jeg spår, at Elverhøj vil gå i årevis, og at patriotiske forældre vil sørge for, det bliver det første stykke, deres uvorne unger får at se.”

“Når dr. Ryge roser mig, får jeg altid fornemmelsen af at have gjort noget galt,” hvisker Heiberg til Hanne.

Hun smiler taknemmeligt. Det er godt at vide, at hun har en fælle, der deler hendes mening om Ryge.

“Men hvorfor gik De dog til Nielsen og lod ham instruere Dem?” fortsætter han øjeblikket efter. “Han har lært Dem at deklamere, ikke at spille. Havde De fulgt Deres egen intuition, var det blevet bedre.” Får hun ikke nok skældud derhjemme? Skal hun nu også nedgøres på arbejdet? Og så endda af Heiberg, der normalt er så rar. Heldigvis skifter han emne.

“Collin har givet mig fast ansættelse ved teatret som digter og oversætter. Jeg har modtaget 665 rigsdaler som engangshonorar for Elverhøj.”

“Hvor det glæder mig for Dem,” svarer hun køligt.
“Enhver kan sympatisere med en vens lidelser. Det kræver en usædvanlig fin natur at glæde sig over hans succes.”

Hun forstår ikke, hvorfor den normalt beskedne Heiberg fremhæver sin lykke på så pralende vis. Det bliver først klart et par dage senere, da en kurér kommer op ad trapperne til Påtges-familiens hjem med et brev. Hun tager det med ind i sit øvekammer og åbner det først, da hun er alene.

Kæreste Hanne

Jeg håber, De har gættet, at den ansættelse ved teatret, som jeg meddelte Dem forleden, kun er vigtig for mig, fordi jeg derved er bundet til samme foretagende som De. Det er ene og alene for Deres skyld, jeg har ønsket denne lidet interessante post, og nu, da jeg har vished for, at jeg kan forsørge Dem og bekoste et fælles hjem, tillader jeg mig, i al ydmyghed, at anmode om Deres hånd i ægteskab.

De hjerteligste hilsener, Deres Johan Ludvig Heiberg.

Hun sidder med brevet i hånden, mens tankernes strøm truer med at drukne hende. Hvordan kan Heiberg have fået den idé at gifte sig med hende? Hun er jo meget yngre end han, og selvom hun kan lide ham, er hun slet ikke tiltrukket af ham. Hun betragter ham som en ven - en allieret i den daglige kamp for at overleve på en arbejdsplads, hvor mange ser med misundelse på hendes succes. Desuden er han lærd, professor og akademiker, et medlem af samfundets elite. Den kvinde, der bliver hans hustru, vil være en frue, ikke en simpel madamme, og det er en position, hun med sin ringe herkomst, og - hun tør knap nok tænke det - sit jødeblod viger tilbage fra at indtage. Hvad nu, hvis hun ikke kan leve op til æren? Hvad nu, hvis han ved nærmere eftertanke fortryder, men føler sig forpligtet til at gennemføre brylluppet? Skal hun så leve resten af sit liv med en mand, der foragter hende - og han med en kvinde, som han skammer sig over at være i selskab med? Hvilken slags ægteskab bliver det?
Del banker på døren.

“Det er Harboe ,” meddeler morens stemme.

Allerede før det blege ansigt med den vege hage og de smalle øjne kommer til syne, har Hanne fået en idé.

“Læs brevet her,” siger hun. “Sig mig, hvad du synes, jeg skal gøre.”

Mens Harboe læser, mærker hun en frydefuld gysen over den skade, hun ved, at Heibergs ord forvolder. Alligevel har hun også lidt dårlig samvittighed. Ligesom dengang med lille Thora i skoven. Vil Harboe lave en scene? Hun indser, at det netop er, hvad hun håber på. Lad ham bare råbe op og skælde og smælde, kalde hende de værste ting og forbande hendes letsindighed. Så kan hun blive fornærmet og vende ham ryggen, bede ham om at gå og omsider blive fri til at gøre og tænke og føle, hvad hun vil.

Han folder brevet sammen. Står der bare. Tavs som en skildvagt. Hun venter med tilbageholdt åndedræt.

“I den sag kan ingen råde dig,” siger han. “Holder du af ham, så sig ja.”

Da han går, synker hun ned på stolen og ser længe tomt ud i luften. Hvordan kunne hun tænke så ondt om den fine, følsomme Harboe, som hun skylder så meget? Nu har hun igen såret ham, som det oftere og oftere er sket i den seneste tid. Hun kan ikke være det bekendt, hun er et uregerligt barn, en tåbelig lille pige. Hun hverken kender eller forstår sine egne følelser.

Til sidst tager hun sig sammen og skriver et svar til Heiberg. Hun forsøger at forklare sine bevæggrunde til at afslå ham, men hun er bange for, at det ikke lykkes særlig godt.

Den 22. november er det hendes fødselsdag, og om eftermiddagen kommer en gave, som en drager bærer op ad trappen.

“Gott im Himmel, hvad er dog dette?”

Moren glor på det fornemme møbel, et smukt sybord på fire slanke ben. Midt i den triste stues slidte møblement glimter ædeltræets po-
lerede overflader som juveler. Da Malle trykker på en knap, svinger spejlet til side og afslører et miniaturemaleri af giveren.

“Hvor er det godt af Harboe!” råber hun og tøver. “Hvad er der galt, Hanne? Er du slet ikke glad?”

Hanne ryster af vrede, hun har tårer i øjnene og forstår knap nok selv hvorfor. Når hun ser på det fine sybord, kan hun mærke panikken stige op i kroppen. Den lægger sig hårdt om brystet, som en tung krans af jern.

“Du skulle skamme dig,” skænder moren. “Den stakkels Harboe gør alt for at glæde dig, og du lønner ham kun med utak.”

Harboe indfinder sig samme eftermiddag med forventning om en varm modtagelse. I stedet får han morens rapport om Hannes “fjantede opførsel”.

“Hvis det i den grad er dig imod at modtage noget fra mig,” siger han, “skal jeg ikke plage dig oftere.”

Hun ved, at han hverken kan eller vil holde løftet. I al fremtid vil han overøse hende med gaver og erkendtligheder, der får hende til at føle sig som et utaknemmeligt skarn.

En af de sidste dage i november er hun inviteret til selskab hos Hei-bergs mor på Christianshavn. De øvrige gæster er Heibergs venner, dr. Møhi og hr. von Schmidten. Midaldrende mænd, der ved ét og andet om verden. De taler med dæmpede stemmer og begrænser deres gestik til det allermest nødvendige.

Heiberg sidder for bordenden. Egentlig kan man vel ikke sidde for enden af et rundt bord, men sådan føles det. Hanne siger ikke ret meget. Men hun bemærker, at mændene godt kan lide at være i selskab med en yndig ung kvinde, der ikke blander sig i samtalen.

“Jeg har læst Deres seneste novelle, fru Gyllembourg,” siger von Schmidten og tørrer sig om munden, idet han omhyggeligt undgår at bringe sit brede overskæg i uorden. “De er i færd med at skabe en helt ny genre her til lands: Hverdagsfortællingen.”

Heibergs mor trækker på skuldrene og kvæler et ironisk smil.
“Det er vel derfor, jeg har kaldt den En Hverdagshistorie. Selv mener jeg ikke, at den er noget særligt.”

“Den er fremragende,” siger Hanne, der også har læst novellen.

Hele det lille selskab betragter hende med hævede øjenbryn. Nu har hun alligevel blandet sig. Hun kan mærke, at hun rødmer.

“Jeg må give jomfru Påtges ret,” indskyder dr. Møhi og stryger det grå hageskæg. “Det er overraskende interessant at følge Deres hovedpersons jagt på ægteskabelig lykke, fru Gyllembourg.”

“Hvordan kom De på at skrive fra en mands synspunkt?” spørger von Schmidten.

“Jeg forestillede mig,” svarer Thomasine, “at det blev svært at finde læsere med en kvinde som hovedperson.”

“Hvorfor dog det?” spørger Hanne.

Det er, som om spørgsmålet gør herrerne pinligt til mode. Dr. Møhi og Heiberg betragter deres tallerkener. Von Schmidten rømmer sig.

“Det er en almindelig antagelse, at kvindelige forfattere ikke har noget at bidrage til verdenslitteraturen. Kvinder kan ikke skrive troværdigt om det ekstraordinære og ideale, hvor litteraturens sande berettigelse ligger.”

“Det mener De da ikke alvorligt?”

Igen er ordene bare buset ud af hende, ligesom Malle, der altid taler uden at tænke først. Von Schmidten smiler overbærende.

“Kan De da nævne nogen, jomfru Påtges?”

Hun har vovet sig ud, hvor hun ikke kan bunde. Hun kender ingen kvindelige forfattere. Knap nok nogen mandlige. Goethe er den eneste, hun kan komme i tanker om, og han er en mand.

“Trods forbehold,” bryder Thomasine ind med et skarpt blik, “vækker min novelle altså alligevel Deres begejstring, von Schmidten?”

“Den er værd at bemærke for sin velskrevne prosa og troværdige dialog. Emnet kan næppe interessere en større skare.”

“Læsere er åbenbart et mere tolerant publikum, end man skulle tro,” siger Heiberg. “De numre af Flyveposten, hvor mors historie går
som føljeton, er blevet trykt i flere oplag og har snart rundet 2000 eksemplarer.”

Møhi og von Schmidten gør store øjne. Den slags oplagsstørrelser er åbenbart en sjældenhed. De lykønsker Thomasine med hendes store held og skynder sig at tage mindre følsomme emner op.

“Det er en bemærkelsesværdig ung dame,” hører Hanne dr. Møhi sige til Heiberg i den lange gang ved aftenens slutning. “Hun har sine meningers mod.”

“Det må De endelig ikke fortælle hende,” svarer Heiberg. “Modsat mænd er kvinder altid på vagt over for komplimenter.”

Hun har ikke lyst til at vende hjem, for der venter Harboe på en minutiøs rapport om aftenens forløb, så da Thomasine spørger, om hun vil blive lidt, tager hun lettet imod tilbuddet.

“I så fald kan jeg desværre ikke følge Dem hjem,” siger Heiberg. “Jeg har et tidligt møde med Collin i morgen.”

“Det skal De ikke tænke på,” svarer hun.

“Frygt ikke, det er allerede glemt. Der findes to slags venner i denne verden: dem, som er der, når De har brug for dem, og dem, som er der, når de har brug for Dem.”

Han er, som altid, venlig, smilende og fuld af morsomheder. Det er næsten, som om hendes afslag på hans frierbrev slet ikke betyder noget. Det er lige før, hun er lidt skuffet.

“Der går han, min eneste søn,” sukker Thomasine og ser efter Heiberg gennem vinduet. “Gad vide, om han skal være alene for evigt.” “Alene?” Hanne stivner. “Hvorfor skulle han være alene?”

“Han har set sig kær på én bestemt, men hun har givet ham en kurv. Han vil ikke fortælle, hvem det er. Jeg kan kun gætte.” Den gamle dame smiler med et mildt bebrejdende blik. “Kan De forestille Dem nogen grund til, at en kvinde skulle sige nej til min søn? Nok er han ikke helt ung længere ...”

“Han er ung af sind.”

“Sandt nok. Engang var han også rastløs og emmede af udlængsel.
Det er helt holdt op. Nu har han endda taget fast ansættelse ved teatret. Hvorfor mon?”

Hanne vil svare, at hun godt ved, det alt sammen er for hendes skyld. Hun kan bare ikke finde ordene.

“Der kan selvfølgelig siges både for og imod at gifte sig med en ældre mand,” fortsætter Thomasine. “Selv ægtede jeg Heibergs far, da jeg var 17 år gammel. Han var min 15 år ældre sproglærer. Jeg havde kendt ham, siden jeg var barn. Han var en populær skribent, der offentligt kritiserede enevælden. Til sidst blev det for meget for kongen, som landsforviste ham. Vi blev skilt, men hans betingelse var, at jeg skulle sætte Ludvig i pleje hos hans søster. Da han fra sit eksil i Paris hørte, at jeg regelmæssigt så Ludvig, besluttede han, at min dreng i stedet skulle bo hos Rahbek.”

“Knud Lyne Rahbek?” Hanne husker den gamle professor, der lyttede med ved Heibergs oplæsning af Aprilsnarrene. “Teatrets repertoiredirektør?”

“Ja, netop. Knud er et godt menneske, men han og konen er barnløse og har ingen forstand på opdragelse. Opholdet hos dem var den ulykkeligste tid i Ludvigs liv. Han savnede mig forfærdeligt, men boede der i to år. En aften stak han af, fordi Knud havde lovet ham prygl næste dag.”

Heiberg er produktet af en ulykkelig barndom. Med ét indser hun en anden mening med alle hans vittigheder end afprøvningen af deres effekt på et publikum. Humor og ironi er også et skjold, man kan skjule sig bag og pakke sine sande følelser ind i, så de stød, verden giver, ikke gør så ondt.

“Nu kender du lidt mere til Ludvig,” smiler Thomasine. “Måske endda nok til at tage hans frieri op til fornyet overvejelse og gøre ham lykkelig? Hvad siger du, Hanne?”

Hun snapper efter vejret. Kaldte Thomasine hende du? Hun ved slet ikke, om hun er den ære værdig, men hun vil gerne gengælde den.

“De .. du må forstå, at jeg ikke har noget imod ham ...”

Den gamle dame venter på fortsættelsen med et mildt blik.
“Måske har du lovet dig bort til anden side?” spørger hun. “Rygtet går jo, at du er forlovet med ...”

“Harboe er ikke min forlovede!” afbryder Hanne og kan ikke sige mere for klumpen i halsen.

“Så må jeg indrømme, at jeg ikke forstår dit forhold til denne mand, der sniger sig efter dig på gaden og overvåger dig, hvor du går og står. Hvorfor finder du dig i det?”

Hvordan forklare noget, hun knap selv forstår? Hun snapper efter ordene, men de kommer ikke.

“Jeg havde ellers håbet, at vi var blevet veninder,” sukker Thomasine, da tavsheden mellem dem har varet mere end et minut. “Jeg har øst mit hjerte ud, men kan selvfølgelig ikke tvinge Dem til at afsløre Deres hemmeligheder.”

Hanne kan næsten ikke bære, at de igen er Des. Måske kan hun alligevel forsøge at fortælle sandheden? Så langt er hun parat til at gå for at bevare Thomasines fortrolighed. Hun begynder at forme ordene i hovedet.

“Hvad taler I om?” afbryder en stemme, før hun får begyndt.

De vender sig mod døren, hvor plejesønnen, Georg, står i pyjamas og gnider øjne, mens han ser fra den ene til den anden. Hun har mødt ham ved flere lejligheder, men først nu bemærker hun, hvor meget drengen, der må være 11 eller 12 år gammel, ligner Heiberg. De har samme ansigtsform. Samme øjne. Samme pjuskede, mørke hår.

“Jeg følger Georg ind igen,” siger Thomasine. “Bagefter kan vi tale uforstyrret. Vent du her, Hanne.”

De er dus igen, det er glædeligt, men hun kan ikke blive. Hun har åndenød og er svimmel, og hun er ude ad døren, før Thomasine kan nå at standse hende. Hun springer ned ad trappen to trin ad gangen og læner sig fortumlet mod muren i porten. Var Georgs lighed med Heiberg noget, hun bildte sig ind? Hun er nær ved at gå tilbage og undskylde, da hun hører en stemme.

“Det var længe, du blev i aften.”
En skikkelse står i lyset fra gadelampen. Kun det blege underansigt med den vege hage er synligt under hattens skygge.

“Og hvad så?” spørger hun.

“Du ved, jeg ikke bryder mig om det.”

“Jeg må ikke øve med Nielsen! Må jeg nu heller ikke se Heiberg og hans mor? Må jeg overhovedet komme ud af mit kammer, uden at du overvåger mig? Bestemmer over mig. Dømmer mig.” Hun trækker heftigt vejret gennem kvalmen. “Jeg hader dig!”

Hun forsøger at gå, men han holder hende tilbage. Der er både fortrydelse og desperation i de smalle øjne under hatteskyggen.

“Nielsen er farlig at være alene med,” forsøger Harboe at forklare sig. “Heiberg er farlig at være i selskab med.”
Fredag

Den 27. marts 1829

Små grupper af soldater, iklædt røde uniformsjakker, hvide skråremme og blå benklæder, står forskellige steder i byen. Med regelmæssige mellemrum marcherer brogede grupper fra borgervæbningen gennem gaderne. Hanne og Malle sniger sig fra port til port og fra skygge til skygge. Hanne har svært ved at koncentrere sig. Hun har igen været i teatrets kostumelager, men denne gang har hun set noget, hun ikke forstår.

Dr. Ryge havde fjernet kostumerne til Webers Jægerbruden fra stativerne nær den låste dør. Hun måtte lede, før hun fandt det, hun søgte, bagest i skoven af stativer med damekostumer. Her var hun nær snublet over en halmmadras på gulvet. Et nydeligt sammenfoldet tæppe og en pude lå på den. Som om nogen havde redt seng på teaterloftets kostumelager. Det hele duftede mildt af lavendel, men af en eller anden grund gav den ellers behagelige duft hende kvalme. Hun stod længe helt stille og lyttede. Først da hun var overbevist om, at hun var alene, skyndte hun sig op ad skorstensfejerstigen, hen over loftsbjælkerne, ned ad trappen og ud.

Kan det virkelig passe, at nogen sover i smug på teatrets loft? Har vedkommende været til stede, men holdt sig skjult, de gange, hun før har hentet kostumer? Betragtet hende fra skyggerne, uden at hun vidste det? Tanken får hende til at gyse. Så vidt hun ved, har kun dr. Ryge nøgle til lageret. Det kan vel ikke være ham? Han bor jo i Lille Strandstræde, få hundrede skridt borte.
Hun ryster tankerne af sig. Over armen har hun Agathes hvide silkekåbe fra Jægerbruden. Fornemmelsen af det glatte stof, der kilder mellem fingrene, minder hende om noget ubehageligt, som hun ikke ønsker at huske på, slet ikke nu, og ligesom med sengen på teaterloftet skyder hun det fra sig. Hver gang hun og Malle hører nogen komme, trækker de kåben over sig og glider i et med en snedrive. Sådan når de gennem byen fra Vingårdsstræde til Vartov.

“Vi skal denne vej.”

De skynder sig op ad den grusede opkørsel til voldens top og hen ad stien under de nøgne træer.

“Er der ingen vagter på volden i nat?” hvisker Malle.

“Hæren holder øje med borgerne,” svarer Hanne. “Ikke oplandet.”

Der er kommet huller i de seneste dages massive skydække, og månen bader landskabet i bleghvidt. Bag stadsgraven strækker markerne sig fladt mod horisonten med små nåleprikker aflys i mørket fra huse og gårde under Valby Bakkes pukkel. Et bælte af bygninger og træer afskærer Kalvebod Brygges strandenge fra det sorte vand. Det er Tømmerpladsens aflange areal. Hanne spejder forgæves efter tegn på liv dernede. Bag dem slår den fjerne klokke i Nikolaj Tårn tolv slag.

“Pas på!”

Malle tvinger hende ned i snedriverne på voldkanten, trækker den hvide kåbe over dem og peger på en vægter, der i marchtempo er på vej op ad Filosofgangen med tællelygte og morgenstjerne. Fra den modsatte retning kommer to rødklædte politibetjente gående, men vægteren bemærker dem ikke, før de er få skridt fra ham. De tre fører en kort samtale. Så trækker betjentene vægteren med tilbage mod Halmtorvet.

“Hvad var det?” spørger Hanne.

“Åbenbart en vægter, der skulle arresteres,” svarer Malle.

Søstrene ser efter de tre skikkelser, til de er forsvundet. Så fortsætter de i tavshed mod Holcks Bastion, hvor der er eksercerplads for borgervæbningen. Yderst på bastionen skyder et træ i vejret, og Hanne binder et reb om stammen. Afprøver knuden med et par hårde ryk. Og begynder at fire sig ned ad den snedækkede skråning.
“Hvordan vil du komme over stadsgraven?” hvisker Malle.

“Det bliver det letteste. Lov mig at vente her.”

Malle nikker og ser efter hende, til hun når voldens bund. Stadsgraven er bundfrossen efter næsten fire måneders frost, og hun krydser den på mindre end et minut. Derefter forcerer hun en lav ydervold og et stykke frossent vådland med buske og sivskov. Tømmerpladsens voldgrav er ikke meget andet end en grøft, og på dens anden side standser hun foran et plankeværk. Brædderne er vejrbidte. Slidte og halvrådne. Hun finder et sted, hvor der mangler et bræt, og klemmer sig igennem.

Forsigtigt lister hun videre gennem Tømmerpladsens mørke landskab med stabler af stammer og bjælker, halvt skjult under sne og sækkelærred. Murede pakhuse med brede gavlporte rejser sig i natten mellem skure af frønnet træ, ladvogne og kærrer. Her og der stikker nøgne træer deres grene mod himlen som mægtige, bedende fingre.

Hun søger ned mod vandet. Søhesten er det eneste fartøj ved den lange kaj. Masten stikker i vejret med pakket sejl, rigningen slår i vinden, og vandet skvulper istykt om skroget. Hun kravler over rælingen, åbner forsigtigt lugerne og kigger ned. Både lastrummet og den lille kahyt i skibets agterende er tomme, men en sti af fodspor i sneen fører fra kajen ind mellem pakhusene. Her er lasten blevet slæbt op. Hun følger sporene til et savværk med udendørs båndsav under et halvtag, forbi en udslukt dampmaskine med hjul og drivrem. Sporene forsvinder under døren til et aflangt skur med skråt tag. Døren er spærret af en solid hængelås. Uanset hvad Søhesten har fragtet herud, bliver der passet godt på det.

Hun kravler op på en tømmerstabel, hvorfra hun kan nå et højtsiddende trækvindue. Med albuen presser hun glasset ind, skårene klirrer i mørket. Hun slår hasperne fra. Da hun vipper vinduesrammen op og kravler ind, mister hun fodfæstet. Med et kort skrig forsvinder hun ned i mørket.

Hun lander på noget, der ruller og giver efter under hendes vægt, som om det var levende. Da hun ligger stille, finder hun tællelys og
svovlstikker frem. I skæret fra flammen ser hun, at det er en stor bunke stofruller.

“Hvem der?”

Stemmen kommer fra et andet sted i skuret. Med rystende fingre holder hun lyset i vejret og ser to skikkelser bag et mørkt fletværk.

“Morten Suhr,” udbryder hun.

Suhr og hans skæggede far tysser og vinker hende nærmere. Fletværket viser sig at være et solidt bur af sortmalet jern.

“Han låste os inde, den infame skiderik,” hvisker den unge matros.

“Hvem?”

“En mager starut med murerkasket og et stort, rødt modermærke på højre kind. Han har en pistol.”

Hanne genkender beskrivelsen. Det må være den samme mand, Stine Suhr så på Søhestens dæk.

“Hvad var det for en last, I fragtede herud?” spørger hun.

Den ældre Suhr peger over mod stofrullerne.

“Det var pyntestadset der.”

Hun havde ventet, at svaret var guld, krydderier eller noget andet værdifuldt. Stofrullerne glitrer og ulmer i skæret fra lyset. Det er atlask, silke og fløjl, blomstret, mønstret og ensfarvet i en regnbue af kulører. Er den slags gods virkelig så værdifuldt, at det er værd at gøre sig til bortfører for?

Spørgsmålet minder hende om noget.

“Hvor er Klara?”

“Hvad ved De om hende?” spørger Morten Suhr.

“Deres hustru opsøgte mig ved teatret.”

Han vender sig mod burets fjerneste hjørne og kalder ind i mørket. En lyshåret pige med angste øjne kommer nærmere. Kun hendes bare ben stikker ud under bedstefarens store uldfrakke.

“Skiderikken holdt hende fanget her i buret. Hun er heldigvis uskadt.”

“Hvad er hans plan?”

“Han vil fragte tekstilerne bort, skjult for tolderne under en last tøm-
mer. Han venter kun på, at der skal ankomme et dampskib fra Tyskland.”

Hanne rusker i burets tremmer og lås.

“Det er ingen nytte til,” sukker fatter Suhr.

“Han har nøglen oppe i huset ved porten,” siger sønnen.

“Jeg kunne liste mig op og lede ...”

“Endelig ikke, jomfru Påtges. Han har en hund. Den patruljerer Tømmerpladsen om natten. Det er sikkert den, buret her er beregnet til.”

Den eneste hund, Hanne kender, er Murat, Frederik Wexschalls søde labrador, så tanken om en løs hund skræmmer hende ikke.

“Politifuldmægtig Svendsen må underrettes om, hvad her foregår. “

Hun puster lyset ud og kravler op ad bunken af stofruller til vinduet. Med hånden på karmen bliver hun standset af Morten Suhrs stemme fra buret.

“Jomfru Patges, De er den modigste kvinde, jeg kender.”

“Snik-snak. Hvad kan sådan en smule hund gøre mig?”

Hun klemmer sig ud i kulden, standser på toppen af tømmerstablen og lytter. Var det en knurren et sted i mørket under hende? Er det alligevel bedst at være på vagt? Måske en trænet vagthund er mindre omgængelig end Murat. Hun kryber nærmere tømmerstablens kant og ser ned.

Natten eksploderer i ansigtet på hende. En mørk skygge snapper med stærke kæber en fingerbredde fra hendes næse. Hun kaster sig tilbage og tumler rundt i sit eget skørt. Hendes første impuls er at flygte tilbage i skuret, men derinde er hun fanget med familien Suhr. I stedet kravler hun op på det skrå tag og videre på alle fire mod gavlen. Hunden følger efter hende, mens den gør og snerrer i halvt afsindig vrede. Hun ser den vise tænder, mister fodfæstet og rutsjer med halvdelen af tagets snelag ud over kanten. Hun lander hårdt i en bunke affaldsbrædder og ser hunden komme imod sig. Den er på størrelse med en lille hest. Hun beskytter instinktivt ansigtet med armene. Forbereder sig på tænderne, der vil bide og flå. I stedet mærker hun lufttrykket af noget,
der farer hen over hende, og hører et tungt stød. Hunden klynker og forsvinder.

“Kom så, afsted!”

Det er Malles stemme. Hendes lille hånd trækker Hanne på benene. Sammen tumler de forbi dampmaskinens mørke silhuet og fortsætter gennem nysneen langs rækken af pakhuse.

“Slog du den ihjel?” spørger Hanne.

“Det ville undre mig.”

Malle har en tømmerstok i hånden. Dens ene ende er flækket. Smerten har et øjeblik skræmt hunden på afstand, men ikke gjort alvorlig skade. Bag sig hører de den snerre. Nu er den rasende, men mere forsigtig. De snarere fornemmer end hører dens vejrtrækning i mørket til højre. Så til venstre. Med ét springer den ud på stien og spærrer vejen, en mægtig, firbenet skygge i sneen med sænket hoved, rejste børster og bagudvendte ører.

“Stil dig bag mig.” Malle vikler den hvide kåbe fra Jægerbruden om venstre underarm. “Kan du få fat i et af brædderne derovre?”

Hanne rækker ud efter et bræt og trækker det forpustet og svedende ud af en tømmerstabel. Malle står mellem hende og hunden, der hopper, snerrer og skyder ryg. Pludselig springer den frem og bider sig fast i hendes arm. I afsindigt raseri flår den trevler ud af kåbens tykke, hvide silke.

"Ryggen,” skriger Malle, “ram den i ryggen.”

Med panikkens styrke svinger Hanne brættet op over hovedet. Da dets vægt rammer hunden, hyler den og slipper Malle.

“Løb, mens den er fortumlet.”

De når kun tyve skridt bort, før de igen hører snerren bag sig. Malle langer ud med tømmerstokken. Hunden piver med blod om snuden, vakler i sneen og holder sig tilbage. Den venter på, at de skal blotte sig. Hullet i plankeværket er stadig ti skridt borte. De bakker mod det. Bag hunden dukker en mager skikkelse op mellem bræddestablerne.

“Teufel,” kalder den.

Dyret står stille ved lyden af sit navn. Den slipper ikke søstrene med
blikket. Dens snerren er som en rumlen dybt i jorden under dem. Plankeværket er nu kun fire skridt borte.

“Afsted med dig,” hvæser Hanne og overtager tømmerstokken.

Malle tøver kun et øjeblik. Idet hun sætter af, kaster hunden sig frem. Med begge hænder støder Hanne tømmerstokken ind i hundens mund. Hun mærker noget knække og hører et frygteligt hyl.

“Teufel!” råber den magre skikkelse og sætter i løb.

Et skud flænger natten. Kuglen hvisler forbi Hannes skulder. Hun gør omkring, klemmer sig gennem hullet og tumler på benene. Hun følger sine egne og Malles spor i sneen. Over Tømmerpladsens grøft, gennem krat og vådland, hen over stadsgravens frosne, hvidpudrede spejl. Himlen er begyndt at lysne over Holcks Bastion. Malle er standset op ved foden af voldens skråning med rebet i hånden. Mens Hanne løber hen mod lillesøsteren, ser hun hende pludselig i en yngre version, dansende omkring mellem fine nipsting og silkebånd. Det er ikke noget glædeligt erindringsglimt. Hun fornemmer en fare, der er værre og mere frygtelig end noget andet. Hun skubber billedet fra sig, selvom hun ved, at det er vigtigt.

“Du skulle jo vente her,” gisper hun, da hun når frem.

“Ork ja,” svarer Malle, “men er du ikke glad for, at jeg lod være?”
Heiberg forlader byen over Vesterports træbro med morgensolen i ryggen. For første gang i ugevis er det en smuk dag med høj, blå himmel og klart solskin, der trænger helt ned i de smalle baggårde og ind i lejlighedernes beklumrede stuer. Han misser mod lyset og smiler. Selv hvis hans mission uden for volden mislykkes, har han fået en vandretur ud af det. Naturen er rodet, barsk og ofte fjendtlig, men den er det bedste alternativ til at opholde sig indendørs.

Fra Frihedsstøttens obelisk fortsætter vejen frem mellem en buffet af kroer og værtshuse, hist og her garneret med et vinterlukket morskabs-teaters pudsede træbygning eller en forlystelseshave med overdækkede karruseller og gynger. Vesterbro er den livligste af Københavns forstæder, men gæsterne kommer først med foråret, og kun ved Vesterbro Torv ser han andre mennesker - små grupper af forklædeklædte svende foran slagteriernes lave bygninger, der hånligt kommenterer hans fine tøj, høje hat og blanke sko. Efter Skydebanens lille palæ overtager de åbne marker og levende hegn landskabet frem mod Valby Bakke, og den ujævnt brolagte gade bliver til en ismudret landevej. På lang afstand ser han Bakkehusets gule mure og røde tag rage op i to etager blandt de nøgne træer og brune buskadser. Stilheden hviler over det øde vognspor, der løber tæt forbi hovedbygningens gavl, han fortsætter gennem den åbne låge, forbi vandposten og det store egetræ midt på gårdspladsen og banker på døren under det lille halvtag. Eneste
livstegn fra den vinkelbyggede gård er røgen, der stiger op fra to af de seks skorstene.

“Jamen, er det ikke hr. Heiberg?” udbryder tjenestepigen, da hun åbner. “Det var en glædelig visit.”

“Jeg kommer for at tale med Rahbek, men kun en tåbe bilder sig ind, at værten er vigtigere end værtinden. Hvis Kamma er hjemme, vil jeg gerne se hende først.”

Han håber, at Rahbeks kone kan tage brodden af den gamle professors vrede, men tjenestepigens glade ansigt falmer ved lyden af navnet.

“Så har De ikke hørt det? Fru Kamma døde i januar.” Hun byder ham ind i køkkenet, hvor kokkepigen rører i en gryde på ildstedet. “Fruen begyndte at skrante i efteråret. Midt i november ville hun ikke længere sove oppe i kammeret. Hr. Rahbek forsøgte at muntre hende op, men jo længere hen på vinteren vi kom, jo mere elendig blev hun. Til sidst tilbragte hun al sin tid i hjørnestuen, hvor hun lå på sofaen. Hun spiste næsten ingenting og drak kun i små slurke. Hun visnede bort mellem hænderne på os.”

“Ja, det var svind,” bidrager kokkepigen, der er fra landet, hvor man enten dør af svind eller af slag.

“Vi håbede på, at hun fik det bedre. Det fik hun også. Den sidste dag, det var den 20. januar, havde hun glød i kinderne og smil på læben. Dagen før havde hun haft besøg af sin søster. Herren mente, at han godt kunne gå til møde i logen, men da han kom hjem fra byen, var Fruen ikke til at vække. Han sad hos hende hele natten. Om morgenen var hun kold.”

Heiberg har svært ved at tro, at den kvinde, som i en menneskealder har holdt salon for Danmarks skønånder, er borte. Der findes næppe den kunstner eller litterat i landet, som ikke har læst op af sine værker i Bakkehusets stuer, spist boller og småkager ved bordet, sunget med på fædrelandssange ved klaveret.

“Hvor er Rahbek?” spørger han med en klump i halsen.

“Herren arbejder,” lyder svaret. “Som altid.”

Arbejde er den desperates sidste bastion. Heiberg beder tjenestepi-
gen melde hans ankomst, og kort efter kommer Rahbek fra arbejdsværelset bagest i huset og hilser med et stift smil. Han er tyndere end sidst, det krøllede hår er fedtet, og skægstubbene stritter gråt på hage og kinder.

“Kære, gamle ven!” Heiberg knuger hans fremstrakte hænder. “Jeg var straks kommet, hvis jeg havde kendt til Kammas tilstand.”

“Det var ingen hemmelighed,” svarer Rahbek. “Jeg skrev en nekrolog til aviserne. Mange af vores venner sendte kondolencer. Nogle få kom til begravelsen. Det var, som den slags skal være. Nu har jeg fred til at skrive på mine erindringer.”

De tre stuer står som altid med velpudsede møbler, rene gardiner og malerier på væggene, men alligevel mangler der noget. Rahbek stavrer distræt rundt som en fremmed i sit eget hjem.

“Nej, vi går ikke ind i havestuen, der er for koldt. Kom, lad os sætte os i hjørnestuen. Her lå Kamma til det sidste. På sofaen derovre.” Lyset strømmer ind gennem vinduerne, hvorfra der er en panoramisk udsigt over Kalvebod Brygge og strandengene. Længere borte stikker byens tårne i vejret over volde og møller, og skorstenenes røgfaner driver langsomt ud over Øresunds glitter. De sætter sig i solstrålen ved spisebordet, som for at konversere over maden, men bordet er tomt, og Heiberg kan ikke finde ord. Han har kendt Rahbek-parret hele sit liv, og ganske vist var hans tid som barn her ikke videre lykkelig, men senere delte han interessen for teatret med Knud, for litteraturen med Kamma, for kunsten og dens udøvere med dem begge. Så mange forskellige mennesker og talenter er passeret gennem dette hus, at han helt mister mælet over, hvor stille og dødt her nu er.

“Jeg fik besøg af Digteren forleden,” siger Rahbek. “Så du ser, ikke alle har glemt mig.”

Rahbek og Kamma har altid holdt af at tildele deres bekendte kælenavne. Digteren er Adam Oehlenschlager, og Heiberg ved, at han selv kaldes Vidunderligheden, fordi, som Kamma engang forklarede ham, han som barn var så lovende.

“Digteren har problemer med sin ældste datter,” fortsætter Rahbek.
“Charlotte hedder hun vist. Man siger, at hun har en affære med kronprinsen og lader sin forlovede sidde derhjemme. Når man hører den slags, priser man sig lykkelig for, at man aldrig fik børn.”

“Ja, folk ved, at deres børn er ved at blive voksne, når de holder op med at spørge, hvor de kommer fra, og nægter at fortælle, hvor de skal hen.”

“Sandt nok. Husker du Næsebamet?”

Næsebamet er en besynderlig, stornæset mandsling ved navn Hans Christian Andersen, som nogle år tidligere kom til hovedstaden fra Odense med drømme om berømmelse som balletdanser, siden dramatiker, og nu har fået sit første digt offentliggjort i Kjøbenhavnsposten, en konkurrent til Heibergs blad.

“I lo ad ham,” siger Rahbek, “du og Oehlenschlåger og Ørsted, men jeg ser noget i ham. Med den rette støtte kan han blive til noget stort. Jeg har overtalt Collin til at sponsorere ham. Hvad mener du om det?” “Min mening skifter, men ikke det faktum, at jeg har ret.”

“Du har aldrig brudt dig om ham.”

Andersen er en halvstuderet opkomling, og hans tekster er fulde af unødigt føleri, men Heiberg lader Rahbek tale videre om Næsebamet, og om alt muligt andet, stort såvel som småt, mens tiden går og pigen serverer en skrabet frokost. Faktisk fremfører han først sit egentlige ærinde, som var det en tilfældig strøtanke, da han efter et par timer står halvvejs ude på gårdspladsen.

“Jeg så Dem for resten omtalt i et brev for nylig.”

“Javel?” Rahbek retter sig op i døren. “Man skal vel være taknemmelig, hvis nogen gider nævne én, nu hvor man er blevet irrelevant.” Heiberg kommenterer ikke den gamle professors uvante selvkritik, men finder Johan Gebhard Harboes brev til kongen frem. Rahbek læser det og vrænger ad dets patos.

“Hør engang indledningen: ‘Jeg griber pennen for at bede om nåde, og i håb om at den nådefulde majestæt vil se nådigt til mine kære, dersom jeg skulle falde bort.’ Tre ‘nåder’ i samme sætning, her er virkelig tale om en stor skribent.”
Heiberg krymper sig. Det er ikke mange dage siden, han selv rettede samme kritik mod En sand patriots opslag på Børsen.

“Kendte De Harboe, mens han levede?” spørger han.

“Er han da død? Så skulle du hellere vise brevet til kongen.” Rahbek udstøder en bitter latter. “Nej, spøg til side, jeg har vel mødt ham et par gange i embeds medfør. Kedelig diskenspringertype.”

“Han nævner Dem i sit Post Scriptum.”

Først nu ser Rahbek den sidste linje.

“Jeg ved ikke, hvad han undskylder for, men det er da rart, når alle andre har glemt mig. Ved nærmere eftertanke havde jeg faktisk besøg af Harboe midt i januar, mens Kamma lå syg. Det var angående nogle tekstiler, teatret havde indkøbt i december. Han havde hørt om min situation og foreslog en fuldmagt, der overflødiggjorde min signatur. Han havde allerede udfærdiget et forslag.”

“Underskrev De fuldmagten?”

“Javist, det fritog mig for at komme ind på teatret. Jeg har alligevel ingen forstand på kostumer. Det er dr. Ryges afdeling. Jeg ved knap nok, hvorfor jeg skal kvittere for den slags udgifter.”

“Måske for at eliminere risikoen for svindel. Hvorfor sender Harboe Dem en posthum undskyldning?”

Rahbek trækker på skuldrene. Sagen er ham tydeligvis inderligt ligegyldig, men så famler han pludselig i vestelommen.

“Nu skal du se, Ludvig, her er nøglen til mit kontor på teatret. Du er velkommen til at undersøge, om denne Harboe har sendt noget dertil.”

Heiberg tager imod nøglen, men kan ikke få sig selv til at gå endnu. “Jeg kom også for at sige undskyld.”

“For hvad dog, kære ven?”

Den gamle professor betragter ham med et distræt blik, halvt bortvendt mod arbejdsværelset, hvor erindringerne venter.

“For det, jeg sagde, sidst vi talte sammen.”

“Hvad sagde du da?”

Han husker det ikke præcist, det er jo så længe siden.
“Tænk ikke på det, kære Ludvig. Jeg må tilbage til arbejdet. Her er så stille, når pennen ikke kratter i papiret. Tak for besøget.”

“Må jeg komme igen?”

Rahbek standser i døren med et udtryk, som vil han spørge, hvorfor i alverden Heiberg skulle komme igen.

“Du er altid velkommen.”

På vej tilbage til byen beslutter han at vente til næste dag med at benytte nøglen. Om lørdagen er der færre mennesker på teatret end en fredag aften med dobbeltforestilling. Hen over marker, hegn og strandenge ser han, at et dampskib har lagt til ved Tømmerpladsen på Kalvebod Brygge. Han standser op, skygger for solen med hånden og konstaterer, at skibet fører tysk flag.
Hanne har fortalt politifuldmægtig Svendsen om Tømmerpladsen. Om Morten Suhr og hans far. Om lille Klaras bortførelse. Om de stjålne stofruller. Om dampskibet fra Hamborg. Nu betragter han hende hen over sit skrivebord.

“Det er en værre røverhistorie, jomfru Påtges.”

“Gå selv forbi Det Kongelige Klæde Oplags butik og se efter. Lokalet er tømt for varer.”

Han tøver et øjeblik. Så sukker han og slår ud med armene.

“Deres efterforskning er det eneste, jeg har at hænge en eventuel ransagning op på. Og jeg må sige Dem, at den er højst ureglementeret.”

“Stofferne kan allerede være på vej til Tyskland. Måske slår den magre mand med modermærket fangerne ihjel, før han rejser.”

“Det ville være ulykkeligt, så langt giver jeg Dem ret. Men stedets ejere er formuende mænd. Constantin Brun er konferensråd, og han er allerede hårdt ramt af sin yngste søns død for nylig. Andre parthavere sidder i byrådet. Sådanne mænds ejendom kan jeg ikke underkaste tilfældige ransagninger.”

“De tøvede ikke med at ransage min mors hjem, endda efter en anonym angivelse.”

“Herregud, De forstår vel, at samfundets vigtigste mænd kan man ikke behandle på samme måde som fattigfolk.”
De velhavendes immunitet er et faktum. Ordensmagten tager for givet, at rigets støtter ikke bryder loven. Den er jo skabt for at bevare deres privilegier. Hanne lægger en dæmper på sin vrede. Én ting, der trumfer alt andet, er trusler mod kongen og enevælden. Det har hun selv hørt Svendsen forklare.

“For resten,” siger han og finder et blankt stykke papir, “nu De er her, jomfru Patges, kunne De måske give mig den autograf, som De har ...”

“Hvis jeg nu fortæller Dem,” afbryder hun med en konspiratorisk hvisken, “at der findes kongefjendsk materiale på Tømmerpladsen?”

Politifuldmægtigen retter sig op i stolen. Han betragter hende opmærksomt, finder lommetørklædet frem og dupper panden.

“Så De noget sådant derude?”

“Javist,” lyver hun. “Pamfletter med påskriften ‘Ned med Kongen’. Bannere med budskabet ‘Til våben mod enevælden’. Adskillige eksemplarer af dr. Dampes skrifter.”

Det rykker i Svendsen ved lyden af navnet. Han gør en grimasse og nikker med et sammenbidt udtryk i det runde ansigt.

“Så stiller sagen sig anderledes.”
På en bænk under et vindue i Domhusets forhal sidder Hansen mellem to betjente og forsøger demonstrativt at ignorere verden omkring sig. Ved middagstid blev han hentet fra den celle, hvor han havde tilbragt natten alene, på trods af at arresten var overfyldt. Han har fået lov at beholde vægterfrakken som værn mod kulden, men flasken med snaps i inderlommen er tom. Han har ventet næsten tre timer på at blive stillet for en dommer, og han er olm som en tirret stud. Han ser ikke sig selv som drabsmand, selvom han er sikker på, at det er sådan, anklagen vil lyde. Den unge Bruns død er yderst beklagelig, men det ynkelige skvat var i praksis selv ude om det. De unge piger, der forsvinder, uden at nogen drømmer om at gøre noget, er derimod uskyldige, hjælpeløse væsener, som ordensmagten, deriblandt han selv, burde have evnet at beskytte.

Uroen i forhallen tager til. Politifolk og vægtere stiller op i rækker nær skranken. Betjenten ved hans højre side rejser sig for at høre, hvad der er på færde. I det samme smutter Hanne Påtges over marmorgulvet og forsvinder gennem den midterste af de tre porte, forbi en glarme-sterstige, hvor en svend arbejder med at udskifte de smadrede ruder efter gårsdagens optøjer. Hun ser ikke Hansen, og han får ikke tid til at tænke nærmere over, hvilket ærinde hun kan have haft, for nu kommer politimester Kjærulff med stormskridt ud til de forsamlede politi-
folk, fulgt af en rødmosset funktionær med blanke knæ i benklæderne. Noget er under opsejling.

“Samling, alle mand!” brøler Kjærulff ud over hovederne fra skrankens hævede platform. “Nu, da militæret og borgervæbningen har kontrol over byen, forestår en opgave af yderste vigtighed. Det er blevet bragt til min opmærksomhed, at Tømmerpladsen uden for Holcks Bastion er central for kongefjendsk virksomhed.”

Et sus går gennem flokken. Betjenten ved Hansens venstre side springer op og slutter sig til sin kollega.

“Vi deler os i to grupper,” fortsætter politimesteren. “Den første vil nærme sig Tømmerkajen fra søsiden. Den anden vil køre i vogn op til Tømmerpladsens hovedport.”

Flere instrukser og en detaljeret opgavefordeling følger. Hansen har dog hørt rigeligt til at vide, at intet af det har med ham at gøre. Han er ikke lænket, og nu er han heller ikke bevogtet. Ti skridt borte står Domhusets port åben under glarmesterens stige.

“Der er vist ikke noget at betænke sig på, Hansen,” mumler han.

Han kan næppe tro det, men han når ned ad porticoens trappe og forbi de seks søjler uden at blive råbt an og forsvinder ubemærket om hjørnet til Rådhusstræde. Gennem Knabro Kvarters smalle, vinkelrette gader, hvor snavsede unger leger i snedriverne foran husenes kælderbutikker, når han Kompagnistræde, der gennemskærer nabolaget som en arterie af liv og handel. Ifølge madam Pohlmann er det her, Esther Levys far skulle drive sin indbringende forretning. Facadeskiltene annoncerer alt fra spiritushandlere og urtekræmmere til barberer, frisører og endda en ligtorneoperatør.

“Jeg skal nok finde dig, din jødetamp.”

Nær det travle kryds mellem Hyskenstræde og Naboløs standser han brat op. I en kælderdør tre trin nede hænger et håndskrevet skilt.

Moses Levy Pantelåner
Kælderruden på venstre side af døren er smadret og nødtørftigt lappet med en træplade. Bag ruden til højre hober alskens ragelse sig op. Kan det virkelig være stedet, han søger?

Indenfor er der hylder fra gulv til loft med bøger, blade og nodehæfter, tilfældigt anbragt mellem gammelt porcelæn, skåret glastøj og slidt bestik, udstoppede dyr og flaskeskibe, tovruller, tællelamper og legetøj i et syndigt, støvet rod. En solid disk skærer butikken over med et gitter af jern fra bordpladen til loftet. I halvmørket bag gitteret bliver de værdifulde ting opbevaret. Kjoler af silke i umoderne snit hænger ved siden af kavalerdragter med lange jakker og knæbukser af brokade. Bægre, kander og tallerkener af sølv, fornemme etuier, knive og sabler og håndvåben. Alt er omhyggeligt prissat med sirligt håndskrevne sedler, og bag disken sidder en karikatur af en jøde med kalot på hovedet, stor næse, sort skæg og skåneærmer.

“Moses Levy?” spørger Hansen.

“Til tjeneste.” Indehaveren rejser sig, så det ses, at han både bærer livrem og seler under vesten. “De er her måske for at sætte vægterfrakken i pant?”

“Ikke på vilkår!” Som om han kunne drømme om at pantsætte sin uniform. “Jeg er her for at forhøre mig om Deres datter, skøgen Esther, som blev fundet død i Holmens Kanal forleden nat.”

Lyset i jødens øjne går ud, og han sætter sig ned igen. Hansen forstår, at forespørgslen ikke er velkommen.

“Alt, hvad De kan fortælle mig,” lokker han, “vil være nyttigt i jagten på morderen. Især navnet på hendes kæreste.”

“Havde Esther en kæreste? Det har hun ikke fortalt.”

Uden navnet kommer han ikke videre. Han synker opgivende ned på en stol under en amagerhylde med små porcelænsfigurer. Hvad havde han ventet? Troede han virkelig, at han, Jørn Hansen, kunne opklare et mord, endda mens han var på flugt fra loven?

“Hvad ville De med ham?” spørger jøden.

“Banke sandheden ud svinet,” svarer Hansen. “Få buret ham inde.
Jeg kan ikke afsløre mine metoder, men tro mig, jeg har god grund til at tro, at det var ham, der kvalte hende.”

Moses Levy forstår, at Hansen mener det alvorligt. Han åbner en skjult låge i disken og kommer ud i butikken med en flaske uden etiket. Fra en tilfældig hylde snupper han et par glas, som han begynder at skænke op i.

“Hvad er det for jødesprøjt?”

“Det er såmænd snaps,” svarer pantelåneren uden at lade sig mærke med fornærmelsen. “Det er det mindste, jeg kan gøre for en hædersmand.”

“Tak,” brummer Hansen, tager imod glasset og lægger nakken tilbage. Varmen breder sig fra svælget til hans tomme mave.

“Øvrigheden gør sig ellers ingen umage for en jødindes skyld,” fortsætter Moses Levy og peger ud gennem kælderbutikkens intakte vindue. “En ung mand fra synagogen, Lazarus Shimon, råbte for et års tid siden efter Esther, lige her udenfor på gaden, at hun var en luder og ville ende i børnehuset. Jeg anklagede ham for ærekrænkelse. Dommeren afviste sagen. Sådan en bagatel mellem jøder fortjente ikke rettens opmærksomhed. Heldigvis har jeg råd til at klare sagerne selv. Jeg opkøbte alle de gældsposter, Shimon havde rundtomkring, og sendte ham i gældsfængsel. Der kan han blive siddende, til det passer mig at slippe ham ud.”

Hansen, der altid har respekteret folk, som ikke er bange for at tage affære, betragter sin vært med fornyet sympati og klapper ham på skulderen.

“Jeg kan forsikre Dem, hr. Levy, at jeg ikke anser mord på et barn for en bagatel.”

“Esther var ikke noget barn. Hun ville være fyldt 19 i foråret.”

Åbenbart løj madam Pohlmann ikke om at holde sine piger på stram diæt, så de kunne bevare deres ungdommelige udseende.

“Det gør ingen forskel for mig.”

Levy smiler og hæver flasken med et spørgende udtryk i de mørke øjne. Hansen nikker. Han er nu god nok, selvom han er jøde.
“Esther var min øjesten,” sukker han sørgmodigt og skænker. “Jeg forsøgte gang på gang at få hende til at holde op med at gå med mænd. Hun sagde: 'Far, disse goys regner os alligevel ikke for noget, jeg kan lige så godt tjene penge på deres ydmygelser.’ Ja, når Esther først havde fået en tanke i hovedet, holdt hun fast i den. Slagfærdig og uræd var hun også. Et øjeblik, jeg lukker lige butikken.”

“Gør Dem ingen ulejlighed for min skyld. Jeg må videre.”

Hansen forsøger at komme på benene, men det er overraskende vanskeligt. Det støvede butikslokale snurrer rundt, så han må sætte sig igen.

“Ja, det er god snaps,” smiler jøden og drejer nøglen. “Det er så-mænd ikke, fordi jeg vil holde på Dem, men De ville jo gerne høre om Esther.”

I løbet af den næste times tid får Hansen, foruden adskillige glas snaps mere, den stakkels jødindes livshistorie. Hun var en munter og ligefrem pige, den ældste i en flok på fem, som blev sat til at passe sine søskende, da moren døde i barselsseng med den sjette.

“Da Esther begyndte at gå med mænd, fik hun øgenavnet 'Dronning Esther’, efter en historie fra vores hellige bog, hvor en jødisk pige gifter sig med Persiens konge for at redde sit folk. Ligesom den persiske dronning blev hun ildeset blandt sine egne. I synagogen begyndte man også at se skævt til mig, fordi jeg ikke smed hende på gaden. Havde det måske hjulpet at gøre min arme datter hjemløs?”

Hansen trækker på skuldrene, spilder snaps på ærmet og patter på den slidte uld for at få det hele med.

“Efter et par år blev hun arresteret for hor. Da konstaterede embedslægen, at hun havde syfilis.”

Hansen gyser ved tanken. Havde han været mindre tilbageholdende med at besøge madam Pohlmanns bordel, kunne han selv være blevet smittet med denne sot, der æder folk op både indefra og udefra. Moses Levy fortæller, at politimester Kjærulff skriftligt anbefalede, at man indlagde ‘dette ulykkelige, af den jødiske menighed forladte menneske’ på et sindssygehospital, men på grund af overbelægning blev det aldrig til noget.
“Da Esther kom ud af tugthus for et lille år siden, så jeg hende for næstsidste gang. Hun kom herned for at sige, at hun havde fået plads i et hus i Peder Madsens Gang. Hvilket hus spurgte jeg ikke om.”

Det kan Hansen godt regne ud, selvom han efterhånden er noget omtåget.

“Hvornår var så den sidste gang, De så hende?” snøvler han.

“Det er kun en uge siden. Hun havde modtaget et brev, sagde hun. Hun spurgte, om jeg ville fortælle hende, hvad der stod. Min stakkels pige lærte aldrig at læse, selvom hun var kvik nok.”

“Et brev?” gentager Hansen. “Har De stadig det?”

“Hun havde det ikke med. Hun ville gå hjem for at hente det. Jeg så hende aldrig igen. Min stakkels, lille pige.”

En stærk fornemmelse af, at jøden netop har sagt noget afgørende, ringer som en klokke i Hansens baghoved. Han tømmer glasset, støtter sig til noget og rager indholdet af en hylde på gulvet. Knust glas og porcelæn triller over de beskidte fliser. Han bander og savler og forsøger at finde døren.

“Hvor skal De hen?” hører han Moses Levy spørge, mens han roder med låsen, tumler op ad de tre trin til gaden og standser.

Kan det virkelig passe, at det er blevet mørkt?
"Så er det i morgen, dr. Ryge står på scenen som Erik den Syvende.” “For ottende gang!”

“Man vil kunne høre ham helt ud på Kongens Nytorv.”

“For Ryges organ er enormt.”

“Og helt enormt organisk!”

Det er skuespiller Rosenkilde og operasanger Frydendahl, der kappes om at håne kollegaen. Stemningen er god i Wexschall-parrets velduftende stue, som den ofte er blandt teaterfolk, der taler om fraværende kolleger. Tilhørerne tæller en halv snes stykker, og de belønner hver spydighed med bifald og latterstorm.

“Har De hørt,” byder Frederik Wexschall ind, “at da Ryge blev finansdirektør ved teatret, var hans første gerning at teste olielamperne?” “De mener lamperækken forrest på scenen?”

“Visst. Han testede fire forskellige typer olie, noterede sig, hvor længe de brændte, og bestilte da bare den mest økonomiske.”

“Den forbandede gnier!” griner Frydendahl højt.

Hanne undrer sig. Har samtalen hos Wexschalls altid handlet om at hænge andre ud? Har al den munterhed, hun har nydt i disse stuer, været centreret om nedrakning og skadefryd? Hun betragter Rosenkildes gavtyvesmil. Frydendahls kødfulde ansigt. Anna Wexschall, der overstadigt læner sig tilbage. Engang ville hun selv have grinet med flokken. I aften føler hun kun modvilje.
Det kan muligvis også skyldes Christopher Hvid, der krampagtigt holder hendes hånd, som om han frygter, at hun skal slippe væk. Hun finder ham bøvet som en hundehvalp. Gang på gang i aftenens løb er en heftig panik faret gennem hende ved tanken om, at hun er bundet til ham. Hvorfor står hans frieri så sløret i hendes erindring? Hvordan kunne det være undgået? Hun ved det ikke, og tvivlen giver hende kvælningsfornemmelser. Hun har mistet den sidste rest af kontrol over sin fremtid - muligheden for at sige nej. Hun vil ikke lade sig føre omkring på livets hav som et herreløst skib. Hun er nødt til at tage magten over sit liv. Hun ved bare ikke hvordan.

“Dr. Ryge er et fjols, hø-hø,” hører hun Hvid sige.

Bemærkningen aftvinger resten af selskabet en rygmarvsreaktion af latter. Hanne får kuldegysninger. Igen benytter hun retiraden i gården som undskyldning for at trække sig. Da hun kommer ud og åbner døren, er latrinets indhold tøet op i dagens løb. Der stinker så infamt i det lille skur, at hun ikke kan få sig selv til at bruge det. Hun står og fryser i gården, til hun synes, at hun igen kan gå ind i stuelejligheden. I entréen støder hun på et par, som står tæt omslynget. Hun undskylder, men opdager så, hvem det er.

“Anna? Nielsen?”

De to farer fra hinanden. Nielsen ser skyldbevidst bort, mens Anna Wexschall retter på kjole og hår.

“Er du der, Hanne?” siger hun. “Nielsen er lige kommet. Jeg hilste bare på ham.”

“I stod og ...”

Hanne går i stå. Hun vil ikke bruge ordet “kissemissede”, det er for tåbeligt, men det er det eneste dækkende udtryk, hun kan komme i tanker om.

“Hvordan kan du gøre det mod din mand?” spørger hun i stedet. “Hr. Wexschall sidder lige derinde.”

Nielsen sniger sig ind i stuen til de andre, og ingen af de to kvinder forsøger at standse ham.
“Nicolai ,” lyder den intetanende Frederik Wexschalls stemme. “Så koselig! Du kommer lige i tid for et spil kort.”

“Frederik, ja, han er festlig.” Anna Wexschall lukker døren. “Grov og primitiv er han også. Han ofrer mere opmærksomhed på sin hund end på sin kone. Ambition ejer han ikke. Aften efter aften sidder han i orkesteret og spiller violin, mere bliver det ikke til.”

“Husker du ikke, hvor godt vi havde det i Ermelundshuset?”

“Jo, det var såmænd rart nok,” indrømmer kunstsøsteren. “Men Nielsen, han ved, hvordan en kvinde skal behandles. Det har været skrækkeligt at se, hvordan han har rendt efter dig, Hanne, og er blevet til grin hver gang. Vær nu ærlig. Du har aldrig haft til hensigt at gifte dig med ham, har du?”

“Selvfølgelig ikke. Han er jo gift i forvejen.”

“Nåja, han og konen bor praktisk talt hver for sig.”

“Du har en datter. Hvad vil der ske med Thora, hvis du flytter?” “Nicolai har fem børn. Han mener nok, der bliver plads til et til.” Noget falder Hanne ind, som hun burde have gættet for længst. “Var det derfor, jeg skulle møde Hvid? Så du kunne få Nielsen for dig selv?”

“Åh, du er virkelig et barn, Hanne. Jeg håber, Hvid kan opdrage på dig.”

“Christopher Hvid skal ingenting med mig!”

Hun styrter ud ad døren og går ned ad Laksegade, opslugt af retfærdig harme. Da hun når hjørnet af Vingårdsstræde, ser hun op mod vinduerne på anden sal. Hun vil ikke gå derop, for hun magter ikke at se Malle i øjnene efter at have sat hendes liv på spil, uden at der er kommet noget ud af det. Hun sætter i løb for at holde varmen. Da hun først er kommet i bevægelse, kan hun ikke standse. Hun ønsker at lægge så megen afstand mellem sig selv og Anna Wexschall som muligt. Husene, Børsen, Knippelsbro flyver forbi. Hun vil ud af den fælde, kunstsøsteren har lagt for hende. Hun vil løbe, til hun ikke kan mere.

Da hun forpustet standser op, står hun ved Overgaden oven Vandet og voldens snedækkede skråning. Et enkelt lys brænder bag Thomasi-
nes vindue. Da Hanne når op til hendes dør og banker på, åbner den gamle dame i natkjole.

“Hanne, hvad er der galt? Sikke du ser ud. Kom dog ind.”

Det furede ansigt er lutter smil og oprigtig venlighed. I den hyggelige stue ulmer kakkelovnen. Stammende fortæller Hanne om aftenens begivenheder og Anna Wexschalls bedrag. Først da hun er færdig, begynder hun at få varmen.

“Jeg kan ikke sætte mine ben i det hus igen,” slutter hun.

“Det skal du da heller ikke. Du har altid været velkommen her. Men du virkede så glad hos Wexschalls, at jeg ikke turde tilbyde det.” “Må jeg bo her?”

“Selvfølgelig må du det. Hvis du kan affinde dig med en gammel dame og hendes sære vaner.”

Tre måneder tidlig

Vinter 1828-1829

“Det er kommet mig for øre,” siger teaterdirektør Collin, der har trukket Hanne til side på bagscenen, “at Deres hjemlige forhold ikke er ideelle for en kunstner, som fordrer ro til at dygtiggøre sig.”

“Hvem har sagt Dem det, hr. Collin?”

“Det væsentlige er, at vore skuespillere trives. Derfor vil jeg tilbyde Dem at komme i logi hos madam Wexschall og hendes mand, som jeg kan forstå, De sluttede venskab med denne sommer. Direktionen er villig til at bekoste Deres udgifter.”

Kan det virkelig passe? Kan hun komme til at leve permanent i Er-melundshusets fantastiske verden? Hun spiller aftenens rolle halvt i drømme, går som på skyer og synger som lærken under Gentoftes himmel. Efter tæppefald indrømmer Anna Wexschall i garderoben, at det var hendes idé. Hanne falder hende om halsen, men kan ikke takke ja uden morens tilladelse. Fuld af bange anelser går hun den korte vej til Vingårdsstræde. Til hendes overraskelse lister forældrene stilfærdigt rundt i den nye lejlighed.

“Hvad sker der?” spørger hun Malle, der nikker mod stuen, hvor Harboe sidder sammensunken i den slidte sofa. Han ser elendig ud, er endnu blegere end normalt og har tårer i øjnene. Medlidenheden rammer hende som et lynnedslag, da hun tager hans hånd.

“Er du ked af det, jeg sagde sidst?” spørger hun. “Jeg mente det jo ikke. I hvert fald ikke det hele.”
Hun hader ham slet ikke. Måske elsker hun ham endda, bare en lille smule. Han har jo altid været der. Hun kan ikke forestille sig livet uden ham.

“Jeg holder det ikke ud,” siger han og lægger hånden over øjnene. “Med vanære kan jeg ikke leve.”

“Det var ikke min mening at vanære dig.”

“Kære lille Hanne, det har du da aldrig gjort.”

Hun forstår ham ikke, men det er også ligegyldigt. Hun trækker ham med ind i sit øvekammer og fortæller om Collins forslag. Skal moren overtales til at lade hende flytte ind hos Wexschalls, kræver det Har-boes mellemkomst. Med bange anelser afventer hun svaret.

“Ja, det er nok bedst,” siger han endelig. “Det vil berolige mig at vide, at du er et trygt sted.”

Nu ved hun, at der er noget alvorligt galt, og hun beder ham fortælle, hvad der går ham på. I korte sætninger, afbrudt af heftige grådanfald, forklarer han, at han er suspenderet fra sin arbejdsplads, mens en undersøgelse foregår.

“Jeg kan ikke sove. Jeg sad oppe i nat og skrev.” Han trækker et brev op af inderlommen og læser, hvad der står på kuverten. “Til Hans Majestæt Kong Frederik den Sjette.”

Han vil læse brevet op, men hun stopper ham.

“Kære Harboe, du har vel ikke gjort noget?”

“Nej, selvfølgelig har jeg ikke det.”

“Så vil den undersøgelse jo vise, at du er uskyldig.”

Han betragter hende med fugtige øjne og smiler, som om hendes tiltro trods alt glæder ham en smule midt i elendigheden.

“Det har du vel ret i.”

“Så gem det brev bort. Det får du aldrig brug for at sende. Tænk ikke mere på den sag. Vil du ikke nok tale med mor?”

“Kommer du i morgen?” spørger madam Wexschall i garderoben efter Oehlenschlagers Axel og Valborg, som er matinéen lillejuleaftensdag. Hun har inviteret Hanne til julefest og lokket med, at der vil være flæ-
skesteg, konfekt, små gaver og endda et juletræ. Julen hos Påtges-familien er en sørgelig affære. Faren bliver som regel tidligt fuld, og moren har aldrig billiget den nymodens skik med at sætte et grantræ op i stuen.

“Jeg ved ikke, om jeg får lov, hvis Malle ikke skal med.”

“Hende den lille tavse?”

Det kommer bag på Hanne at høre madam Wexschall omtale lillesøsteren sådan. Hun indser dog, at det ikke er helt forkert. Malle har været ukarakteristisk tavs i den sidste tid. Siden Hannes flytning blev bestemt, har hun faktisk ikke sagt et ord. Hun beslutter at tage sig lidt mere af hende. Måske kan hun komme med til prøve på teatret en gang imellem?

Kongens Nytorv glinser regnvåd i skæret fra vinduer og tællelys. Allerede på vej gennem scenedøren genkender Hanne skikkelsen under gadelampen på hjørnet af Vingårdsstræde. Hun forsøger at gå forbi ham, men Harboe rækker hånden frem.

“Jeg vil sige farvel, Hanne, før året skifter.”

Hun betragter det blege ansigt, som hun kender så godt. Øjnene er matte og udtrykket forstenet.

“Du kan komme og besøge mig hos Wexschalls,” siger hun uden at mene det.

“Lev vel,” smiler han. “Gid du må blive lykkelig.”

Hun bliver stående og ser efter ham, mens han forsvinder ned langs Holmens Kanal.

Juleaftensdag klokken fire kommer Hannes og Malles storesøster Juliane på besøg med sin lille datter og bekendtgør til forældrenes begejstring, at hun vil tilbringe højtiden i familiens skød.

“Det skal fejres,” udbryder faren og finder den gode snaps frem.

Julianes hjem er rent og net. Manden er god og stabil. Måske lidt kedelig. Svigerfamilien er pæne og søde mennesker. Hvorfor hun vil udsætte sig selv og sin lille datter for sin egen familie, er en gåde for Hanne, og hendes tilstedeværelse forpurrer enhver tanke om at gå med til Wexschalls julefest.
“Hvacl er der med dig?” spørger Juliane, da de et øjeblik er alene.

Hanne fortæller om den fornøjelse, hun kommer til at gå glip af.

“Dit fjols. Hvorfor sagde du ikke det straks? Jeg spørger mor, om du må gå derhen.”

“Hun giver mig ikke lov nu, hvor du for en sjælden gangs skyld er på besøg. Og Malle er ikke inviteret. Det får hende altid til at stejle.”

Fra hjørnet af den slidte sofa følger Malle samtalen med et mørkt blik.

“Malle vil alligevel hellere blive sammen med os,” siger Juliane. “Ikke sandt, Malle? Se bare, hun nikker. Lad nu mig om resten.”

Et kvarter senere halvløber Hanne de få hundrede skridt til Laksegade i sin bedste kjole. I Wexschall-parrets stuelejlighed er alle vinduer lyst op. Hun hører de muntre stemmer og varmer sig ved tanken om, at hun snart skal sidde derinde blandt de glade kolleger. Men på trappestenen i porten slår tvivlen ned i hende. Hvad nu, hvis Wexschalls kun har indbudt hende af medlidenhed? Måske ser de i virkeligheden hellere, at hun bliver borte? Hun gyser ved tanken om de glade ansigter i døren og deres skuffelse, da de opdager, hvem det er.

“Åh, den lille jødinde,” forestiller hun sig, at gæsterne vil sige. “Hvad skal hun her?”

“Jeg er desværre kommet til at invitere hende,” vil madam Wex-schall svare, mens hun fortryder sin gæstfrihed. “Vi må vel hellere lukke hende ind.”

Gæsterne begynder at diskutere med værtsparret. Er man virkelig forpligtet til at tage alle og enhver ind, bare fordi de har hørt om festen? Midt i snakken letter Murat ben og tisser op ad hendes kjole. Hr. Wexschall begynder at grine. Snart står de alle og ler højt.

Da Hanne vender hjem til Vingårdsstræde, mindre end en halv time efter hun gik, undrer hendes familie sig.

“Jeg har ombestemt mig,” siger hun.

“GroBartig,” brøler faren, der er på sin femte eller sjette snaps.

“Nah, så er vi alligevel gode nok,” bemærker moren spidst.

“Du er dog en underlig én,” siger Juliane og ryster på hovedet.
Malle sender hende et blik, der er fuldt af glæde over, at hun alligevel vil holde jul med familien.

Da Hanne juledag møder Anna Wexschall på gaden, spørger kollegaen, hvor hun blev af.

“Vi ventede længe på dig. Flere, som havde glædet sig til at se dig, var vrantne over, at du ikke kom.”

Hanne føler sig dum, men er trods alt også lettet. Hun har været i tvivl om, hvorvidt madam Wexschall mente det godt, da hun bad hende bo hos hende og manden. Nu kan hun flytte ind med ro i sjælen.

“Farvel, og husk mig nu,” siger Malle ved afskeden den første dag i januar. “Jeg håber, du vil komme og besøge mig indimellem, for du er den eneste, der holder af mig.”

Moren er gnaven og fortryder sin tilladelse. Faren er ikke beruset nok til at blive ondskabsfuld, men det kommer sikkert senere på dagen. Intet af det påvirker Hannes gode humør. Hun føler sig som et bevinget væsen, da hun går ved siden af den vogn, som en drager trækker hen over brostenene.

Hendes nye hjem er kun knap to hundrede skridt fra det gamle, men da hun går gennem døren i porten, føler hun sig uendeligt langt fra alt det, der har holdt hende nede. Om aftenen har hun svært ved at falde i søvn. Om morgenen springer hun ud af sengen og danser hen ad gulvet på bare tæer. Hun vender og drejer sine kjoler, kraver og bånd og synes pludselig ikke, at noget af det er godt nok. Hun har fået det meste af Harboe. Fortiden og skammen hænger i stoffet.

I ugerne efter flytningen begynder hun at gå op i sit ydre, der ellers aldrig har interesseret hende, for det wexschallske hus er samlingssted for mange interessante og begavede mænd. Både skuespillere, musikere og digtere. Nielsen begynder at komme dagligt. Når han er på visit, springer Hanne rundt i stuerne og synger, og når hun har hvirvlet omkring og givet danseopvisning, falder hun udmattet om med svedperler i hårgrænsen, lægger hovedet i skødet på madam Wexschall, der stryger sin unge pensionærs pande kærligt og moderligt overbærende.
“Hvad griner du ad?” kan hun så finde på at spørge.

“Det ved jeg ikke,” svarer Hanne, for det gør hun virkelig ikke. Hun trænger bare til at le. Uden årsag og uden at holde op.

Nielsen forsømmer ingen lejlighed til at sætte sig ved hende og hviske fortrolige ord i hendes øre. Han gnider sig op ad hende, forsøger at kysse hende og opfører sig i det hele taget som en forelsket ungersvend. Det går ikke ubemærket hen blandt husets øvrige gæster, som, mens foråret nærmer sig, kommenterer de tos gensidige tiltrækning med løftede øjenbryn og skæve smil. Hanne nyder opmærksomheden, men det strejfer hende ikke et øjeblik at opgive sin nyvundne frihed for at binde sig til en mand, uanset hvor charmerende han er. Hun fortæller sig selv, at det hele er en leg. En leg, der aldrig kan blive alvor.

På teatret spiller hun for udsolgte huse. Ingen opgave er for vanskelig eller krævende. Hun føler sig naturlig og uspoleret og ude af stand til at fejle. Anmelderne er vilde og publikum overstadige. Det forekommer hende, at hun endelig har fundet sin rette hylde, og det falder hende slet ikke ind, at hendes lykke kan ende lige så brat, som den begyndte.
Lørdag

Den 28. marts 1829

Heiberg sidder ved skrivebordet i Knud Lyhne Rahbeks lille kontor på øverste etage af teatrets forhus. Her ses det tydeligt, at indehaveren længe har været fraværende. Både stole, bordplade og skriveredskaber er dækket af et fint lag støv. Da han låste sig ind, fandt han en bunke kuverter under dørsprækken. Deres indhold, som nu ligger spredt på skrivebordet, fortæller en historie om udgifter til indkøb af kostumematerialer, som i vinterens løb er eskaleret.

Så vidt han kan se, startede det med en opkrævning på 130 rigsdaler for fem ruller silke, indkøbt hos Det Kongelige Klæde Oplag i december. I begyndelsen af januar har butikken fremsendt en rykker, og den 15/1 har teaterdirektøren så endelig kvitteret for beløbets udbetaling fra Rigskancelliet. Rahbek har været travlt optaget af at pleje sin syge kone, og Harboe er til sidst gået til Collin for at få sine penge. Der har han sikkert hørt om Kammas sygdom, og få dage senere er han så dukket op i Bakkehuset med sin fuldmagt.

Så langt, så godt.

Det besynderlige er, at regningerne kort efter begynder at vælte ind i en lind strøm. Både i februar og marts er der blevet indkøbt store mængder silke, organza, fløjl og atlask, de dyreste materialer, man kan opdrive. Alt er behørigt attesteret, det hele ser korrekt ud, men alligevel kan Heiberg ikke slippe fornemmelsen af, at noget er galt. Så vidt
han ved, har ingen forestillinger siden Elverhøj krævet så mange nye kostumer, og den havde premiere i november.

Hvad er alle disse materialer blevet brugt til? Det har han forsøgt at finde ud af, siden morgensolen kun lyste toppen af husenes facader op udenfor, og nu, hvor hele Kongens Nytorv ligger badet i blegt forårslys, er han stadig ikke blevet klogere. Til sidst sukker han, samler bunken og tager den med til Domhuset for at vise den til Svendsen. Forhåbentlig kan den kompetente politifuldmægtig få noget fornuftigt ud af det omfangsrige papirspor.
“Glimrende arbejde, hr. Heibergsiger Svendsen og bladrer ivrigt kvitteringerne igennem. “Dette materiale viser jo med al tydelighed, at Johan Gebhard Harboe gennem de seneste måneder uretmæssigt har fået udbetalt store beløb fra Det Kongelige Teater.”

Hanne ser tavst fra den ene til den anden. Heiberg har fortalt en lang historie om et besøg hos Rahbek i Bakkehuset og en morgen tilbragt i hans kontor på teatret. Nu mener Svendsen åbenbart, at det beviser Harboes skyld.

“Hvordan?” spørger hun.

Da Domhuset slog portene op klokken ni, stod hun parat på den brede trappe under porticoen for at høre, hvad politiet havde fundet dagen før under razziaen på Tømmerpladsen. Mens hun ventede på Svendsen i forhallen, ankom Heiberg med bunken af papirer. De ligger nu på skrivebordet i det trange kontor. Politifuldmægtigen dupper ivrigt panden.

“Svindlen kunne lade sig gøre takket være den fuldmagt, Harboe narrede Rahbek til at underskrive. Med den i hånden kunne han gå til kancellikontoret på Christiansborg og få udbetalt de fakturerede beløb direkte fra kronen - vel at mærke uden at nogen kontrollerede, om han leverede varerne. Han kunne kort sagt indkassere teatrets betaling og sælge tekstilerne videre til andre med god fortjeneste. En kvittering blev hver gang sendt til Rahbeks kontor. Det er disse papirer, som De
fandt, Heiberg. Eftersom Rahbek har været fraværende i en længere periode, opdagede ingen bedraget. Heldigvis foretog den samlede politistyrke - takket være et anonymt tip om kongefjendsk virksomhed - en razzia mod Tømmerpladsen på Kalvebod Brygge i går.” Han blinker konspiratorisk til Hanne, og hun kan se, at Heiberg undrer sig. “Her blev både fuldmagten og de oprindelige fakturaer konfiskeret som led i efterforskningen. Desuden fandt vi en stor mængde dyre tekstiler, der uretmæssigt var blevet fjernet fra Det Kongelige Klæde Oplags butik.” “Fandt De også to sømænd og en ung pige?” spørger hun.

Hvis Morten Suhr, hans far og lille Klara er blevet skaffet af vejen, før politiet kunne redde dem, har det hele været forgæves.

“Jeg kan glæde Dem med, at Deres venner efter omstændighederne har det godt, jomfru Påtges. De er sat fri efter endt afhøring.”

Hanne ånder lettet op.

“Tekstilerne blev ikke fjernet uretmæssigt,” indvender Heiberg, “jeg så bestyreren, Adolf Reumert, læsse dem på en vogn og transportere dem til Lille Strandstræde 14. Han fortalte mig, at han hjemtog varelageret, fordi tabet efter Harboes svindel skulle gøres op.”

“Det faldt Dem ikke ind,” smiler Svendsen, “at det ville være mere naturligt at gøre status i butikken?”

Heiberg indrømmer, at det lyder rimeligt. Hanne, der har genkendt adressen i Lille Strandstræde, ser overrasket på dem, men tier. Svendsen har mere på hjerte.

“Tekstilerne blev kun opbevaret i byen natten over. Næste dag blev de bragt ombord på Søhesten, som lå i Nyhavn.”

“Alt det kan Harboe ikke have gjort,” afbryder Heiberg. “Han var jo død.”

Politifuldmægtigen lægger piben fra sig i krystalaskebægeret og finder en mappe frem. Han smiler tilfreds. Faktisk stråler han som en lille sol.

“Kender De til Hans Eggert?” spørger han. “Vagabond, vaneforbryder, indbrudstyv. Et kendt navn i politikredse overalt på Sjælland. For to år siden begik han vold mod en møller nær Næstved. Derefter for-
svandt han sporløst. Heldigvis var mølleren lidt af et kunstnerisk talent. Han lavede denne tegning af sin overfaldsmand.”

Svendsen tager et ark ud af mappen og viser Heiberg en kultegning af en mager, glatbarberet mand i trediverne. Hanne må rejse sig for at se med. Skitsen er ubehjælpsomt udført, men det store modermærke på højre kind er ikke til at tage fejl af.

“Det er jo kusken,” udbryder Heiberg, “han sad ved siden af Adolf Reumert på vognens buk, da stofrullerne blev kørt væk.”

“Det undrer mig ikke. Hans Eggert blev antaget som Tømmerpladsens opsynsmand under navnet Hans Jensen for et års tid siden. Han havde ingen skudsmålsbog, men Tømmerpladsens bestyrer fik ham anbefalet, mens han fik taget mål til et sæt tøj i Det Kongelige Klæde Oplags butik. Og hvem tror De, anbefalede ham?” Svendsen slår en flad hånd i bordpladen og svarer selv: “Johan Gebhard Harboe!”

Han smiler til dem begge to.

“Ser De intrigen for Dem? Nå, ikke? De er heller ikke politimand med indsigt i kriminelles tænkemåde. Sådan er det foregået: Harboe skaffer Eggert arbejde som opsynsmand på Tømmerpladsen. I forvejen bedrager han sin arbejdsplads, men nu øjner han chancen for sit livs kup; bortskaffelsen af hele varelageret til videresalg med Hans Eggerts hjælp. Heldigvis fatter vi mistanke til Harboe, som tager sig af dage. Det afskrækker ikke Eggert. Planen er lagt, nu skal den bare bringes til udførelse. Han truer Adolf Reumert til at samarbejde og bortfører Klara Bramsen.”

“Reumert virkede skræmt, da jeg mødte ham sammen med Eggert,” husker Heiberg.

“Med god grund. Manden er yderst farlig.”

“Hvad med de andre bortførte piger?” spørger Hanne.

Svendsen standser op og betragter hende med et spørgende blik.

“Hvilke andre piger, jomfru Patges?”

“Jensine Bramsen, Klaras søster. Esther Levy, der blev fundet forleden i Holmens Kanal. Dusinvis af andre gennem årene, så vidt jeg har forstået.”
“Min bedste jomfru Patges, jeg finder det højst upassende, at De bringer disse unge kvinder op i forbindelse med en alvorlig forbrydel-se.

“Er mord ikke en alvorlig forbrydelse?”

“Selvfølgelig. Forstå mig ret. Men bortløbne småpiger, der lokkes til prostitution og bukker under for egen svaghed, er en trivialitet. Desuden er den sag opklaret. Vi anholdt for nylig den bordelværtinde, der stod bag. Hun sidder trygt og godt i Frederiksholms arrest. Og jeg kan forsikre Dem for, at vi ingen forbindelse har fundet til Harboe.”

Hanne ved, at et vredesudbrud vil få hende til at fremstå som hysteriker. Her er behov for skuespil.

“Så forstår jeg det hele meget bedre,” siger hun med sit mest elskværdige smil. “Men hvad med Hans Eggert? Stod han alene bag forbrydelserne? Havde han ingen medskyldige på Tømmerpladsen?”

“Da vi nåede frem midt på dagen i går, var stedet øde, når man ser bort fra en død hund med brækket kæbe, nådesløst aflivet, da den ikke længere var til nytte. Eggert var undsluppet gennem et hul i plankeværket nær Holcks Bastion. Jeg sendte en håndfuld betjente efter ham over den frosne stadsgrav. Han nåede ikke langt.”

“Hvor er han nu?”

“I lighuset. Mine mænd indkredsede ham i tusmørket nær Vartov. Før de kunne pågribe ham, skød han sig. Vi fandt ham mindre end ti skridt fra det sted, hvor Johan Gebhard Harboe tog sit liv. Pistolen røg endnu.”

Våbnet, som politifuldmægtigen viser dem, er et prunkløst stykke metal med rustpletter og krudtslam på hanen. Meget ulig det pragtvåben, der blev fundet ved Harboes lig.

“Kunne Hans Eggert læse og skrive?” spørger Hanne.

“Ikke mig bekendt. Som mange fattigfolk har han aldrig gået i skole. De spørger da også om de besynderligste ting, jomfru Påtges.”

“Hvad er der sket med Adolf Reumert?” vil Heiberg vide.

Det spørgsmål passer politifuldmægtigen bedre.

“I betragtning af Eggerts samvittighedsløshed er jeg bange for, at det
kun er et spørgsmål om tid, før vi finder Reumerts lig. Mine mænd er fortsat i gang med at endevende Tømmerpladsen.” Han vender sig mod Hanne. “På ét punkt havde De ret, jomfru Patges. Deres mor var uskyldig. Ved nærmere undersøgelse hang vidneudsagnene om hendes tilstedeværelse ved Vartov ikke sammen. Jeg har hendes løsladelsesordre her.”

“Det glæder mig at høre. Hvad overbeviste Dem?”

“Hun er jo formuende og havde ingen grund til at slå Harboe ihjel.” Hanne er færdig med at gøre ophævelser. Hun har indset, at det ikke nytter. Alligevel ved hun, at Svendsen tager fejl på alle afgørende punkter.

“Harboes lommeur er vel ikke længere bevismateriale,” siger hun, da Heiberg er gået, og hun sammen med Svendsen er på vej over til Arresthuset og morens celle. “Heller ikke pistolen, han skød sig med.” “Det er i og for sig korrekt, jomfru Påtges.”

“Jeg skal gerne sørge for, at hans søster får begge dele tilbage.” Politifuldmægtigen standser op og klør sig i overskægget.

“Jeg ved ikke, om ...”

“Jeg har for resten mulighed for at invitere gæster til forestilling på teatret. Der er altid ledige pladser i direktionslogen. Havde De og Deres kone egentlig set Elverhøj? Den går jo i morgen aften.”
Hansen vågner omgivet af blonder og halvgennemsigtig musselin.

“Hvad er nu det for djævelskab?”

Da han rækker ud, hænger hans hånd fast i et florlet forhæng. Lyden af stof, der bliver revet itu, skærer som en kniv gennem hans tømmermænd. Han ruller rundt, falder ned og rammer et gulv. Han bander højt og krummer sig sammen om smerten. Det varer nogle minutter, før han forsøger at rejse sig. Han støtter sig til en sengegavl, ser rundt i værelset og opdager, at han har sovet i en himmelseng med pyntepuder og hvide lagner. Ved siden af den står et toiletbord, og på væggen hænger et spejl. Et stort skab med udskårne blomstermotiver på lågerne fylder sovekammerets endevæg.

Han stavrer gennem en dør, der står halvt åben. En gang med adskillige andre døre strækker sig foran ham. Usikkert skubber han den første op og ser ind i et smalt kammer med en seng og et chatol. Her er møblerne ikke fint håndværk, men slidte brugsgenstande, der har set bedre dage. Det fortsætter kammer efter kammer, til han når en rødmalet salon, møbleret med chaiselonger og plysbløde lænestole. Omsider begynder han at genkende omgivelserne, men først da han forestiller sig rummet i skær af vokslys, med fuldt påklædte mandlige gæster og halvnøgne unge piger, er han sikker på, at han befinder sig i madam Pohlmanns bordel. Alt står, som det blev forladt den formiddag, hun og hendes piger blev arresteret og ført bort.
Han begynder at huske brudstykker fra aftenen før: Moses Levys imødekommenhed, den stærke snaps, fortællingen om datterens ulykkelige skæbne. Noget fik ham til at forlade butikken. Noget, som han ville finde. Han vaklede hjem gennem byen, op ad Peder Madsens Gang, gennem baggården og den dørløse karm til trappen. Da han nåede reposen uden for bordellet, sparkede han resolut døren ind. Hans forsøg på at tænde lys mislykkedes, og til sidst faldt han om i en tilfældig seng.

Nu husker han, at han ledte forgæves efter Esther Levys værelse, men i dagslys er det nemt. Gangens døre har små skilte af messing, og på et af dem står der Dronning Esther. Det trange hummers få ejendele fortæller en trist historie om indehaverens hårde tilværelse, uden fritid og med betjening af så mange kunder som muligt i løbet af en travl nat. Fortalte Moses Levy ikke, at datteren ville have ham til at dechifrere et brev fra kæresten?

Han roder natbordsskuffens kamme, ringe og similismykker igennem, små krukker med øjenfarve, ansigtshvidt og kindrødt og et lille skrin med sytøj og nåle. Under sengen finder han et flaskelager og stikker en snaps i inderlommen. Men der findes ikke noget brev i kammeret.

“For fanden, der er ikke noget brev, Hansen!”

Med en voldsom bevægelse trækker han skuffen ud, så dens indhold flyver rundt. Med sin lommekniv sprætter han madrassen op, roder halmen igennem, vælter sengestativet til side og undersøger gulvet for løse brædder. Kammeret er ét stort rod af nips og tøjstykker. Pludselig standser han op. Skuffen ligger med bunden i vejret, og noget er sat fast til dens underside med voks. Det ligner et brev. Idet han bukker sig ned, bliver han afbrudt af en knirken fra etagen ovenpå. Nogen går rundt deroppe. I hans hjem, i det lille loftskammer.

“Hvem dælen kan det være?” hvæser han.

Med blikket mod loftet følger han skridtene ud i gangen, hen mod salonen og gennem bordellets entré til svalegangen. De fremmede er på vej ned ad trappen - den trappe, han selv har gået ad utallige gange.
Han ved, at bordellets dør, som han sparkede ind aftenen før, er lige i deres synslinje. Heldigvis er karmen kun flækket på indersiden, og han skubber diskret døren i.

“Han ser ikke ud til at have overnattet her.”

Hansen genkender stemmen. Det er en af de to betjente, der arresterede ham forrige nat og vogtede ham i Domhusets forhal om morgenen.

“Han ville også være en idiot at vende tilbage,” svarer den anden.

Hansen bander lavmælt. Ja, han har været en idiot. Kun et lykketræf har gjort, at de ikke fandt ham sovende i sin egen seng.

“Det var forsøget værd. Tror du, han er flygtet ud af byen?”

“Hvor skulle han flygte hen? Tilbage til Himmerland? Selv militæret er vel ikke dumme nok til at tage ham ind igen.”

“Vi skulle ikke have presset ham så hårdt.”

“Hansen er udspekuleret, men primitiv som et dyr. Pres er den eneste måde at få sandheden ud af den slags hunde på.”

Hans første impuls er at smække bordellets dør på vid gab og stikke de to overlegne skiderikker nogle på hovedet. Han behersker sig, men skærer tænder af ærgrelse, mens han hører dem fortsætte nedad.
“Hvorfor har du altid haft så meget imod jøder?” spørger Hanne, mens hun går ved siden af sin mor på vej hjem fra Domhuset.

“Jeg har da intet imod jøder,” svarer moren undvigende.

“Jo, du har, du har altid kaldt dem gerrige, grådige og ondskabsfulde.”

Moren kæmper et øjeblik med sig selv. Så begynder hun at forklare.

“Jeg ville ikke have, at mine børn skulle ses som fremmede i deres eget land. Jo mere danske, du og dine søskende var, jo bedre.” Hun sukker og kan ikke møde Hannes blik. “Den gade i Frankfurt, hvor vi boede, var en ghetto. Det var frygteligt. Der boede 7000 mennesker. Vi levede tæt op ad hinanden. Alt for mange stuvet sammen i små lejligheder. Utøj overalt. Kvinderne prostituerede sig for at overleve. Folk spyttede efter os på gaden. Jeg ville have, at jeres liv skulle være bedre. Jeg troede, at jeg beskyttede jer.”

“Det kunne du have gjort uden at lyve.”

Det går op for Hanne, at de ikke kunne have haft denne samtale før morens arrestation. Hun ville have råbt og kommanderet, indtil Hanne holdt op med at sige hende imod, vævede sig ind i sin tavshed, fandt sig i at blive kuet og hundset rundt med. Noget godt er der dog kommet ud af hele affæren.

“Ja, det er rigtigt,” indrømmer moren efter nogen tid. “Måske skulle jeg bare have fortalt jer sandheden.”
Man bliver ikke en anden ved at foragte det, man er. Man opdrager ikke sine børn til bedre mennesker ved at lære dem at afsky andre. Alt dette og meget mere kunne Hanne sige. Men hun tier, mens de passerer Gammel Strand, hvor fiskerkonerne råber dagens tilbud ud over de forbipasserende, som om der ikke var blevet fundet noget lig her få dage tidligere.

Glæden i Påtges-familiens kålstinkende hjem på anden sal i Vingårdsstræde er stor, da de vender hjem. Malle knuger sig ind til dem begge. Faren græder lettet og lover bod og bedring. Det har han gjort før. Måske kan man tillade sig at tro på det denne gang. Da de andre går ind i stuen, står Hanne tilbage i entréen og føler sig som en fremmed. Malle vender sig og byder hende ind. Hun ryster på hovedet.

“Jeg har nogle ærinder.”

“Er det vigtigere end at være sammen med din familie?”

“Det er jeg bange for, at det er.”

Hun uddyber ikke. Det ville være at gå for langt. Hvis Malle vidste, hvad der snart skulle ske, ville hun insistere på at være del af det. Den risiko kan Hanne ikke løbe.
Heiberg ser gadedøren i Patges-familiens hus gå op og springer hurtigt fra eftermiddagens skarpe sollys ind i en portåbnings kølige skygge. Ikke hurtigt nok, skal det vise sig. Hun standser op og strækker hals efter ham.

“Heiberg?”

Han kommer frem fra sit skjul, skræver over en snedrive, slår ud med armene, som for at antyde, at enhver vel har ret til at færdes, hvor han vil.

“Hvad laver De her i Vingårdsstræde?”

Han krymper sig, men til hans lettelse løsner hendes ansigts yndige oval sig op i et elskværdigt smil.

“De ville sørge for min sikkerhed. Er det sådan, det hænger sammen?”

Han nikker, lettet og taknemmelig over hendes gode hjerte. De ved begge, at han har fulgt efter hende og madam Påtges gennem byen, men hvor andre ville kalde ham en forfølger, en lurer eller det, der er værre, vælger søde Hanne Påtges at tro det bedste om ham.

“Kom med.” Hun vinker ham nærmere og lægger sin lille hånd på hans arm. “Jeg er på vej ud til Deres mor. De kan følge mig på vej.”

Sammen går de ned gennem Admiralgades slidte husrækker, hvor folk misser mod forårssolen og ser ud til at have glemt deres ærinder og mål, videre til højre ved Holmens Kirke og over broen til Slotspladsen.
Børskajens travlhed får dem til at rykke tættere sammen, som et ægtepar der er ude at promenere, han nyder fornemmelsen af hendes lille krop nær sin, mens hun målrettet skridter afsted med et fast udtryk i de mørkeblå øjne. Først da de krydser Knippelsbro med karavanen af vogne fra dagens markeder på vej hjem til Amager, finder han på noget at sige. Det er desværre hverken særlig klogt eller originalt.

“Det er jo en frygtelig historie.”

“Hvilket?” spørger hun.

“Hele denne skumle affære, Harboes bedrageri, Hans Eggerts mordlyst, tyveriet af tekstilerne fra Det Kongelige Klæde Oplag, ganske forfærdeligt.”

“Sandheden er endnu værre,” siger hun mørkt.

Han er næsten sikker på, at han har hørt forkert, og han ryster ubehaget af sig, som man ryster en edderkop af jakken, hvad kan vel være værre? Det bryder han sig slet ikke om at tænke på.

“Vil De gøre mig en tjeneste?” spørger hun, da de nærmer sig den rolige ende af Overgaden oven Vandet nær volden og kanalens knæk. “Jeg vil gerne høre Deres mors mening om sagen, men er bange for at glemme detaljerne. Vil De forklare hende hele sammenhængen, som Svendsen forklarede den til os?”

“Ja, naturligvis,” lover han, for hvad skal han ellers sige?

Da moren åbner, lyser hendes ansigt op ved synet af Hanne, mens hun nøjes med at nikke afmålt til sin søn.

“Jeg har sendt Georg ned til hans mor,” siger hun.

“Til Camilla?” spørger han. “Hvorfor dog det?”

“Hanne har fået lov at bo i hjørneværelset. Hun får brug for lidt fred til at finde på plads og skal ikke have barnet rendende til at plage sig.” “Hvem er Camilla?” spørger Hanne.

“Hun er gift med mors fætter Andreas,” svarer Heiberg irriteret, for hvad i alverden har Georg nu gjort, det er ikke mere end et par dage siden, moren forsvarede hans nykker, hun bliver da også mere og mere uforudsigelig. “De ejer huset og bor nedenunder med deres tre andre børn.”
“Andreas har været så sød at tage mig ind her,” forklarer moren, “i sit fornemme hjems ekstra etage, og som tak har jeg taget mig af hans søn Georg, fra drengen var helt lille.”

“Hvorfor?”

Der opstår en tavshed, som Heiberg stakåndet forsøger at udfylde, mens han undrer sig over, at det emne kommer op nu, Georg har vel intet med hele den smudsige affære at gøre, har han?

“Andreas har altid følt sig en smule fremmedgjort over for sin yngste søn,” forklarer han, “men mor fattede ømhed for drengen. Georg har boet hos hende, siden han var to år gammel, han var endda med os under mit professorat i Kiel, selvom der ikke var for meget plads i forvejen. De mennesker, man holder mest af, bliver taget fra én for tidligt, de mindre vigtige kan man ikke blive af med.”

Hvorfor sagde han nu det? Han holder jo af Georg, selvom drengen er et dagligt irritationsmoment. De to kvinder betragter ham udtryksløst, og helt galt bliver det, mens han over kaffebordet genfortæller Svendsens udlægning af mordsagens rette sammenhæng. Hanne og moren ofrer ham ikke meget opmærksomhed, selvom han gør sig umage for at få alle detaljer med, men til gengæld kaster de mange indforståede blikke til hinanden, og deres fortrolighed får ham til at stamme og svede. Han begynder at føle sig tilovers.

“Tak skal De have, Heiberg,” siger Hanne, da han er færdig. “Det var glimrende. Nu vil jeg bede Dem gå, så jeg kan tale med Deres mor.”

“Gå?” gentager han. “Jeg er jo lige kommet.”

“Det er blevet sent,” siger moren og gaber.

Hvad i alverden skal det nu sige, klokken er ikke engang syv.

“Jeg er jo ikke længere ganske ung, og alle disse fortrædeligheder kommer sikkert til at give mig mareridt.”

“Heiberg kan komme igen i morgen efter forestillingen,” siger Hanne, “ikke sandt, Thomasine?”

“Forestillingen?” gentager han.

“Ja, går De ikke ind og ser Elverhøj, som De plejer?”
Igen sender hun ham et yndigt smil, som han finder det umuligt at sige nej til, men han kan ikke lade være med at undre sig over, at hun tillægger morgendagens forestilling større betydning end den forfærdelige mordsag, der har kostet klædebestyrer Reumert livet.

“Og mens De sidder i direktionslogen,” fortsætter hun, “kan det være, De får en besked fra mig. Den må De love mig ikke at sidde overhørig.”

Mere behøver hun ikke sige.
Thomasine vender tilbage fra entréen, hvor hun har hilst sin søn farvel. Hanne står ved vinduet og ser efter ham med et overbærende smil.

“Nu har du hørt hele historien,” siger hun og vender sig. “Hvad siger du, som forfatterinde, til den?”

Thomasine tager plads i sofaen.

“Det hænger godt sammen. Lidt for godt. Jeg kunne ikke selv have komponeret det bedre, hvis ellers jeg nedlod mig til at skrive den slags drabelige kriminalhistorier. Men der er huller i plottet.”

“Hvilke?”

“Hvordan kunne denne Hans Eggert vide nok om familien Suhr til at bortføre datteren Klara? Og hvem har skrevet trusselsbrevet, hvis han var analfabet?” Hun læner sig frem. “Hanne, hvad er det, du har i sinde at gøre under Elverhøj i morgen?”

“Det kan jeg ikke fortælle.”

“Men det involverer min søn?”

“Og politifuldmægtig Svendsen.”

Thomasine accepterer modvilligt hendes tavshed.

“Hvad skulle al den snak om Georg til for?”

Spørgsmålet kommer ikke bag på Hanne. Hun overvejer, hvordan det er bedst at lægge ud, og beslutter at være så direkte som muligt. “Han er din sønnesøn, ikke sandt?”

Den gamle dames ansigt gennemgår et helt følelsesregister. Påtaget
forargelse. Ægte vrede. Tilbageholdt resignation. Til sidst slår hun ud med armene og begynder at forklare.

“Min fætter Andreas skulle ikke have giftet sig med en kvinde, der var så meget yngre end han selv. Eller måske var det hans fallit efter statsbankerotten, der skabte afstanden mellem dem. Uanset hvad, søgte Camilla opmærksomhed andetsteds. Ludvig var lige ved hånden, og han var ikke uvillig. De er jævnaldrende, men alligevel er hun hans grandtante gennem ægteskab.”

“Det er derfor, han ikke har vedkendt sig drengen?”

“Hvordan ville det se ud, hvis det blev kendt, at han har en uægte søn med sin tante? Skandalen kunne koste ham både ry og levebrød.” “Ville det ikke være værre for Camilla?”

“Sikkert, men hun er ikke mit problem. Ludvig er derimod mit eneste barn og min evige bekymring. Han var forfløjen som ung, og Camilla var ikke hans eneste affære. Jeg kan ikke udelukke, at han har andre børn. Vil du trække det hele frem i lyset?”

“Jeg?” Hanne er oprigtigt overrasket. “Hvorfor skulle jeg gøre det? Er vi ikke veninder? Vi kan vel holde på hemmeligheden sammen.” “Visse ting har bedre af at forblive usagte. Det burde du, af alle mennesker, vide.”

“Burde jeg?”

“Var det ikke dig, parterret råbte HEP ad forleden? Det betyder Hie-rosalymus Est Perdita, så vidt jeg ved.”

Thomasine var ikke til stede ved opførelsen af Aprilsnarrene. Andre må have fortalt hende om tilråbene.

“Se ikke så skrækslagen ud, Hanne. Din slægt spiller ingen rolle for mig. Men det smerter mig, at du holdt det hemmeligt, mens jeg åbenhjertigt har fortalt dig alt.”

“Du har kun fortalt mig, hvad der passede dig, Thomasine.”

Den gamle dame smiler anerkendende og trækker på skuldrene. “Lige meget nyttede det. Jeg kender stadig ikke dine grunde til at afslå min søn. Jeg kunne forstå det, da du stadig var forlovet med en anden ...”
“Harboe og jeg var aldrig forlovede.”

“Så forstår jeg slet ikke dit forhold til ham. Du er stadig så bundet til ham, at du planlægger at vove livet for at opklare sandheden om hans død.”

Hanne prøver at argumentere for sin sag, men kan ikke få ordene frem. Selv hendes familie kender kun til antydninger og halve sandheder. Til sidst sukker Thomasine og betragter sine hænder.

“Måske var det hele en misforståelse. Hvis du ikke kan finde det i dit hjerte at betro dig til mig, er det måske bedst, du alligevel ikke bor her. Man stoler på dem, man kender. Hvis jeg ikke kender dig ...”

Hun lader den halvt udtalte trussel hænge i luften. Hanne betragter hende indgående. Den stive mine. De vagtsomme øjne. Især øjnene. Deres udtryk er forventningsfuldt, som en sejrrig manipulators. Hun tager for givet, at Hanne giver efter og fortæller sin historie. Hvad kan der også ske ved det? Måske er det på høje tid, der kommer rene linjer mellem dem. Når hun skal være ærlig, længes hun efter at dele sine tanker med nogen.

“Engang holdt min far værtshus i Brogade,” begynder hun, men går i stå.

“Det husker jeg tydeligt,” forsøger Thomasine at hjælpe hende på vej. “Amalie fortalte om det ved vores første møde. Du afbrød hende, som om du ikke ønskede, at vi andre skulle høre det.”

Hanne nikker og forsøger at synke klumpen i halsen.

“Far holdt meget af at se Malle og mig danse på billardbordet. Det var det bedste sted at øve sig på de trin, vi lærte på danseskolen. Vores øvelser foregik om formiddagen, når der ingen gæster var. Men en aften, hvor værtshuset var fyldt, sad vi og legede i stuen ved siden af. Vi hørte vores navne nævnt igen og igen. Det var far, der pralede af os. ‘De skulle se mine piger, når de danser på billardet,’ sagde han, ‘det er lige så godt som at gå på komedie.’ Til sidst råbte en af gæsterne: ‘Lad os få dem herind. Hvis de er så dygtige, skal vi nok klappe ad dem.’ Far kom stolt og hentede os. ‘Hanne, Malle, kom og dans den ballet, I viste mig i går.’ Jeg løb hen i stuens fjerneste krog, for jeg ville ikke. Men
Malle sagde: 'Kom nu, det tager du ingen skade af.’ Far trak os ind til de svedige, fulde mandfolk og satte os op på billardbordet. Gæsterne hujede, da vi begyndte. Nogle trak op i vores kjoler og tog os på de bare ben. Det var rædsomt.”

Thomasine er ubehageligt berørt over indblikket i Københavns værtshusliv, som hun aldrig har taget del i eller ønsket at kende til. Medfølelsen, der lyser ud af de vandblå øjne, giver Hanne mod på at fortsætte.

“Ved et lille bord i en krog sad en mand og læste avis. Han rejste sig og trængte frem. Standsede forestillingen og løftede mig ned på gulvet. ‘Det er en stor synd, mine herrer,’ sagde han, ‘at tvinge et stakkels barn, som har en finere følelse end De, til at gøre løjer for dem’. Far blev flov og gav en omgang til stuen. Gæsterne glemte os hurtigt. Den ukendte mand stillede os mange spørgsmål, som Malle måtte besvare. Da han indså, at vi hverken kunne læse eller skrive, tog han os ud til mor i køkkenet. Han spurgte hende, hvorfor hun ikke for længst havde sendt os i skole. Det var der selvfølgelig ikke råd til. Han lovede at komme et par gange om ugen for at lære os at læse og skrive. Mor takkede ja. Næste onsdag kom han og begyndte undervisningen. Både Malle og jeg kan takke ham for, at vi i dag kan læse, skrive og regne. Den mand var Johan Gebhard Harboe.”

Thomasine sidder en tid og grunder. Så rømmer hun sig.

“Jeg forstår nu bedre, hvorfor du elskede ham så højt ...”

“Jeg elskede ham ikke!” Hanne kan selv høre, at hendes stemme er skinger. “Men vi havde ikke råd til lærebøger, så dem bekostede han. Penne. Papir. Landkort. Alt, hvad der var nødvendigt for at lære os om verden. Når mor om sommeren var i Dyrehaven, sørgede Harboe for, at vi fik mad. Da Malle ville lære at spille klaver, købte han et til os...” Hun går i stå. Hvordan skal hun forklare sine blandede følelser? Først var Harboe en tryg ven, siden en skinsyg forfølger. Til sidst var han en ynkelig stakkel. Hun frygtede hans næste metamorfose - et ord, hun i øvrigt kun kender, takket være ham.

“Harboe elskede dig,” hjælper Thomasine hende på vej. “Og på grund af din taknemmelighedsgæld kunne du ikke afvise ham.”
Hanne ryster på hovedet. Sådan var det heller ikke. Harhoe krævede aldrig noget af hende. Hverken hans ofre eller hendes gæld blev nævnt med et ord. Alt var underforstået, men det gjorde bare begge dele mere nærværende.

“Han kom på besøg næsten hver dag. Tit med fine gaver. Altid med bebrejdelser. Han var stolt over mine evner, men bitter som en forsmået elsker. Han gjorde alt for mig, men tålte ikke, at jeg omgikkes andre. Er det måske kærlighed?”

“Var han nogensinde nærgående?”

“Aldrig. Han var en god og venlig mand, der ville mig det bedste. Men han kunne ikke kontrollere sine følelser. Og egentlig skammede han sig vel også over dem. Han kunne ikke slippe mig, og jeg kunne ikke vende ham ryggen.”

“Og det er du bange for skal gentage sig med den næste mand i dit liv?”

Hanne nikker med tårer i øjnene.

“Sådan er Ludvig jo slet ikke,” indvender Thomasine.

“Det var Harboe heller ikke, før han mødte mig.”

En uge tidligere

Fredag den 20. marts 1829

Han går omkring i havnen og ser sømændene losse varer fra fjerne havne. Han er gennemkold og forfrossen, men vægrer sig ved at gå hjem til moren og søsteren på Christianshavn.

Det var med stor fortrydelse, han tillod Hanne at flytte hen til Wex-schall-parret, men hun spurgte ham i et svagt øjeblik. Den mistanke, der var blevet rettet mod ham, havde svækket ham, og han gik med til at tale hendes mor til rette - dette forfærdelige, stålfaste, gerrige og udspekulerede kvindemenneske, som han, selv efter mange år, stadig ikke kan blive klog på. Hun må i øvrigt også have befundet sig i en sjælden tilstand af svaghed, siden hun sagde ja.

Han tager lommeuret frem. Klokken er efterhånden så mange, at han kan vende hjem. I de lange vintermåneder, siden mistanken mod ham opstod, har han hver morgen til sædvanlig tid forladt hjemmet, kysset moren farvel og givet Arentine et knus, som om intet var hændt. Men i stedet for at gå til sin arbejdsplads, har han drevet omkring i byens gader, stået på havnen og set skibene sejle ind og ud, spadseret på volden eller i byens omegn, som en hjemløs hund eller et gadebarn, oftere og oftere med en fornemmelse af at blive forfulgt, hvad han har bortforklaret med sine vanskelige forhold.

Mens han bøjer sig frem mod den kolde vind, kommer han igen til at tænke på Hanne. Hvordan er det kommet så vidt med hans besættelse af hende? Engang betragtede han hende som et barn, han måtte
beskytte, uden bagtanker eller beregning. Hvorfor kan han ikke længere se hende sådan? Er det hendes spirende kvindelighed, der har taget ham med storm? Er det hendes berømmelse og blomstrende karriere? Andre mænds beundring?

Han tror, uden at være sikker, at han altid har elsket hende, men at kærligheden har ændret karakter. Hans følelser har vendt sig fra platonisk venskab til den storm, der nu raser i ham. Det er urimeligt, utilstedeligt, men han kan ikke gøre for det, og når han tænker efter, vil han heller ikke ændre noget. Hans følelser er smukke og rene - det er en af de få ting, han ikke tvivler om - og den eufori, han føler i hendes nærhed, vil han nødigt miste. Men hendes modvilje gør ham ondt, og adskillelsen, efter deres sidste møde i gadelampens skær kort før jul, skærer dagligt stykker ud af hans sjæl. Han er udmattet, træt til døden, orker ikke at kæmpe længere, men vil alligevel altid beskytte hende mod den fare, hun ikke kender til, men som er så håndgribelig, at tanken får ham til at skælve.

Desværre er det begyndt at gå op for ham, at han selv kan være den største trussel af alle. Begærer han hende måske ikke? Ganske vist mod sin vilje, men uden at kunne holde op? Har han ikke drømme om hende, hvor hun nøgen kommer til ham og lægger sig hos ham? Vågner han ikke med natskjorten smurt ind i en klistret, hvid substans, som han skammer sig over og skjuler for sin mor og søster? Det er ikke nogen kærlig beskytters drømme, det er et rovdyrs mareridt, en skadevolders visioner.

Situationen er uholdbar. Selv hvis han bliver renset for al mistanke, hvad han bestemt forventer, vil det være klogest at lægge distance til hende. Han overvejer for tiende, måske tyvende, gang at tage arbejde et sted i Norge eller Tyskland. Hans faglige evner burde så rigeligt række dertil. Han kan sikkert få Reumert til at skrive et skudsmål.

Han standser brat op. Foran døren i Brogade står to rødklædte betjente og taler højt sammen.

“Hvad var det, delinkventen hed?” spørger den ene.
“Johan Gebhard Harboe,” læser den anden op fra et stykke papir med halvvejs analfabetisk langsomhed.

“Kan vi nu være sikre på, at han kommer?”

“Han er blevet overvåget længe. Hans vaner er regelmæssige.” Overvåget? Længe? Er hans fornemmelse af at blive forfulgt alligevel rigtig? Han vender om og halvløber tilbage over Knippelsbro. Først ved Børsens hjørne standser han op. Er det virkelig kommet så vidt, at han er blevet en flygtning? Han må forsvare sin ære. Men vil nogen lytte til ham? Åbenbart har de dømt ham på forhånd - drankerens søn, som fortsatte i sin fars stilling. Han er det perfekte offer, og politiet tager altid den letteste vej.

Han går i marchtempo gennem den slumrende by, forbi Ulfeldts Plads, hvor kræmmernes tomme boder omgiver den firkantede skamstøtte over landsforræderen, der har givet pladsen navn. Det er svært ikke at læse indskriften under den pyramideformede top, Til evig skam og skændsel, som en løftet pegefinger mod ham selv. Han haster videre, forbi de tre kælderbutikker på række, der konkurrerer på autenticitet om kundernes gunst med deres facadeskilte. Den gamle sæbekælder, står der over den første butiksdør, Den rigtige gamle sæbekælder over den anden, og Her er den rigtige gamle sæbekælder, hvor de gamle sæ-bekælderfolk bor over den tredje.

Han halvløber videre gennem Skindergade og Vestergade med hjertet i halsen og fortrydelsen i blodet. Han skulle aldrig have ladet det komme så vidt. Han burde have sagt fra for længst. Nu er han nødt til at opsøge den, der er skyld i hans ulykke. Bag sig hører han klokken i Nikolaj Tårn slå otte. Et sted i nærheden tager en vægter hæst fat på nattens første timesang. Enhver, der forsøger at forlade byen om natten, må identificere sig ved en af portene. Men han kender en anden vej.

Ved Halmtorvets nordligste hjørne drejer han ned langs husrækken. Foran Vesterport er der lys i det lille accisehus’ vinduer. Han kan høre sang og violinspil fra vagtstuen.
“I vores land der er så godt at være,

Man hænges ej for bare bagatel ...”

Han smiler bittert ad den muntre vise og fortsætter op ad grusstien til voldens top. Han halvvejs glider, halvvejs falder ned ad skråningen ved Holcks Bastion. Kulden har været hård hele vinteren, så han krydser uden problemer stadsgraven. Da den fjerne klokke slår halv ni, står han foran plankeværket, hvis brædder er slidte og halvrådne. Han finder et, der kan brækkes af lægterne med håndkraft, og klemmer sig ind. Forsigtigt lister han afsted mellem de snedækkede tømmerstabler og pakhuse.

Han hører en knurren og standser op. Teufel står på ti skridts afstand med sænket hoved og bagudvendte ører. Et øjeblik frygter han, at hunden skal fare i struben på ham. Så kommer et menneske ud af mørket. Han genkender skikkelsen og slapper af.

“Hvad gør De her?” spørger den anden.

“Politiet er efter mig.”

I korte, stakåndede sætninger forklarer han sin situation, de to politifolk ved hans gadedør, overvågningen og vanæren.

“Nu er tiden kommet, hvor De skal hjælpe mig,” slutter han, “som De har lovet.”

“Javist, javist.” Skikkelsen roder i lommen. “Her er 40 rigsdaler til Deres flugt.”

Han tager imod pengene, men er ikke tilfreds.

“Jeg flygter ikke. Hvad ville der i så fald ske med min søster og mor? Og hvad med Hanne Påtges? Skal hun resten aflivet tro, at jeg var en kæltring, en underslæber? Vi ved begge, at det er Deres forbrydelse, jeg er mistænkt for. Hvis De svigter mig nu, har jeg ingen anden mulighed end at fortælle politiet alt.”

“Virkelig? Det er jeg ked af at høre.”

Skikkelsen trækker sig nogle skridt tilbage, løfter højre hånd og peger mod hans brystkasse med en arm, der virker alt for lang i mørket.
Til sin rædsel forstår Johan Gebhard Harboe, at han ser ind i et pistolløb.

Søndag

Den 29. marts 1829

Jern-Hansen falder dybt, både bogstaveligt og billedligt talt. Han har overnattet i Pjaltenborg, et forfaldent bindingsværkshus i de snævre gyder nær Nørreport, der har et snedkerværksted i stueetagen. Tilnavnet skyldes herberget på første og anden sal, hvor hjemløse kan overnatte for den beskedne pris af fire skilling.

Da han ankom sent aftenen før efter at have forkastet idéen om igen at overnatte i madam Pohlmanns bordel, viste Pjaltenborgs bestyrerske - en mager madamme med en stemme som en båndsav - ham rundt i sit etablissement. Der stod adskillige sammenflikkede senge i hvert af de små rum, og tre eller fire mand sov på hver af de flade halmmadrasser i en tung hørm af menneskesved, rottelort og beskidt tøj.

“For to skilling kan man sove på loftet,” oplyste bestyrersken.

Under hanebjælkernes teltform lå mellem 40 og 50 lasede stakler tæt op ad hinanden i halmbunker, der var spredt ud på plankerne. Hansen har aldrig rigtigt overvejet, hvor byens hær af tiggere og gadefolk egentlig overlever vinterens frostnætter, men her fik han svaret. På trods af vinden, der føg ind under de slidte tegl, var luften tung af alle slags menneskelige uddunstninger. Stanken af kroppe i alle grader af forfald var infam, og han var nær ved at gå igen. Men han fik øje på en række mænd, der sov stående, eller rettere vaklende, ved gavlvæggen. Et langt reb under armhulerne holdt dem oppe.

“Der kan man vel også få nogle timers søvn inden morgen,” sagde
bestyrersken med alle tegn på foragt. “Det koster kun en enkelt skilling.”

Det valgte han - ikke fordi det var billigst, men fordi det indebar mindst mulig fysisk kontakt. Han er vågnet utallige gange i nattens løb, når andre et sted på rebet har snorket eller jamret i søvne. Hans ene sidemand har hostet konstant, mens den anden kastede op kort efter klokken to.

Det er, da bestyrersken om morgenen slækker på rebet, at han falder. I en drøm hvirvler han mod et sort dybs bundløshed, men kun indtil han rammer det slidte gulv. Omkring ham kommer de andre rebsovere møjsommeligt på benene.

“Du skal ud herfra, Hansen,” mumler han og er straks oppe.

Han springer ned ad trappen og ud i den grå morgen. Han runder Pjaltenborgs hjørne, mens han sværger, at denne nat ikke skal gentage sig. Så hellere dø af kulde i en trappeskakt.

Hos en bager i en lavloftet kælderbutik bruger han endnu et par skilling på et brød, som han spiser ved hjørnet af Skidentorv med udsigt til møllen på Ahlefeldts Bastion. Ved vandposten under voldens skråning flokkes tjenestepiger med spande for at hente grumset vand med planterester og smådyr fra søerne omkring byen. En visekælling synger med rusten stemme om jødeballaden i gaderne forleden, mens hendes lille datter holder skålen frem efter mønter.

“Om ikke andet fortæller den vise om dine bedrifter, Hansen.”

Han kan ikke blive i byen, så meget står klart, men han tøver med at forlade den. Nørreports stenportal med soldaternes lille vagtstue øverst og den smalle passage i underetagen ligger åben for ham kun halvtreds skridt borte. Søndag morgen er vagter og toldbetjente travlt optaget af at kontrollere kirkegæsternes bylter for kontrabande, og man er temmelig sikker på at kunne snige sig ubemærket ud gennem mængden. Men der er stadig et regnskab, han skal have gjort op, før flugt kan komme på tale.

Med uldhuen trykket godt ned i panden følger han strømmen af bønder ned gennem Købmagergades bugtninger. Ved Amagertorv jag-
ter en hunderakker en flok herreløse køtere. Gadedrengene hujer og råber, hver gang han svinger sit store net. Under det ensomme vægtertårn på Nikolaj Plads ligger slagternes små træboder øde hen. Han stiller sig op på hjørnet af Laksegade og Ulkegade, og da Oskar Laurids en halv times tid senere kækt kommer gående på vej til dagvagt i Arresthuset, stiller han sig i vejen for idioten og hæver hånden til slag.

“Hansen? Hvor har du været?”

Noget i Oskars uskyldigt forundrede tonefald får ham til at tøve. Han troede, at den unge kollega havde gennemskuet forbindelsen mellem ham selv og den døde Brun Junior, sladret om den og været medvirkende til hans anholdelse. Men der er hverken frygt eller skyld at spore i det unge fjols’ stemme, kun glædelig overraskelse.

“Politiet har jo anholdt den trykker, du angav på Christianshavn.”

“Svejstrup? Anholdt? For hvad?”

“For drabet på Constantin Bruns søn. Jeg vendte tilbage til Domhuset med dine oplysninger. Politimester Kjærulff tøvede ikke. Har du virkelig ingenting hørt? Du skulle jo indkaldes som vidne. Uden dig falder sagen fra hinanden.”

Pludselig forstår Hansen det hele. De to betjente, der bragte ham til arresten, har givet ham indtryk af, at han var under mistanke, så han efter en nat i en celle ville være desto mere samarbejdsvillig. Derfor sad han alene, skønt arresten var overfyldt. Derfor fik han lov at beholde vægterfrakken. Han skulle gøres mør til at vidne mod Svejstrup, ikke til at erklære sig skyldig i mord.

“Skal vi stadig i teatret?” spørger Oskar.

“Teatret?” Han sænker langsomt armen.

“Elverhøj,” uddyber Oskar. “Det er jo i aften.”

Han havde næsten glemt det løfte, han lokkede sin unge kollega med for nogle dage siden, da han havde brug for at få anbragt pistolen og lommeuret hos madam Påtges.

“Selvfølgelig skal vi se Elverhøj,” siger han og smiler.

Han er ikke længere på flugt fra loven. Det skal fejres. Men aftenens forestilling er udsolgt, og det bliver dyrt at opdrive pladser hos en
billethøker. Da han stikker hænderne i lommerne for at samle, hvad han har af penge, strejfer hans fingerspidser noget andet. Han trækker en hvid kuvert op. Den er krøllet og nusset efter natten i Pjaltenborg.

“Det ligner et brev,” siger Oskar.

“Det er det også.”

Han stak brevet, som han fandt klistret fast under dronning Esthers skuffe, i lommen, da han hørte de to betjente på svalegangen uden for madam Pohlmanns bordel. Siden har han ikke skænket det en tanke. Nu åbner han kuverten og læser med store øjne de få linjer tekst. Da han folder arket sammen, er det med en fornemmelse af, at noget afgørende er sket.

“Hvad står der?” spørger Oskar.

“Der står, mere eller mindre, hvem der slog Esther Levy ihjel.”

“Hvem?”

Hansen smiler hemmelighedsfuldt.

“Lad os komme afsted, Oskar. Vi skal i teatret i aften. For enhver
Ved middagstid tager Hanne afsked med Thomasine og begiver sig ind mod byen. Solen falder på snedriverne ved bolværket, smeltevandet drypper fra husenes tagskæg, og skibene ligger roligt mellem kanalens sidste isflager. Foråret er endelig kommet.

Overgaden oven Vandet bliver mere befærdet, efterhånden som hun nærmer sig Christianshavns Torv. En ølvogn er væltet nær hjørnet, og den gyldne væske fosser skummende fra de knuste tønder, mens bryggeren skælder ud og slår sin svend med flad hånd. Hun drejer uden om opløbet og op på broen, optaget af sine egne overvejelser.

“Jeg håber, De vil lytte til mig,” siger hun halvhøjt for sig selv. “Jeg bad aldrig Deres bror om noget. Jeg anede ikke ...”

Hun standser sig selv. Indgangsreplikken må tilrettes. Måske skal trykket lægges anderledes.

“Jeg håber, De vil lytte til mig. Jeg håber, De vil lytte til mig. Jeg håber, De vil lytte ...”

Kombination af fagter og ansigtsudtryk har hun øvet foran spejlet hele formiddagen, lige indtil hun skulle gå. Nu nærmer forestillingen sig, for hvert skridt hun tager. Lampefeberen har tag i hende.

“Jeg håber sådan, at De vil lytte til mig.”

Ja, det er bedre. Det lille ord “sådan” understreger meningen. Hun siger det et par gange mere.

“Jeg håber sådan, at De vil ... Jeg håber sådan, at...”
Christianshavnerne vender sig efter den mærkelige unge kvinde, der taler til sig selv. Deres opmærksomhed rører hende ikke. Det eneste, der betyder noget, er, at ordene falder rigtigt. Alt afhænger af betoningen. I tidligere roller har hun ofte repeteret teksten fra bladet. Satset på sit talent og ladet sig flyde med ordenes strøm. Denne gang står der for meget på spil. Hun vil ikke forlade sig på tilfældigheder. Denne præstation skal være helt rigtig.

I Brogade er trængslen af vogne for en gangs skyld til at overse, mens fodgængerne fylder desto mere på vej til deres foretrukne kirke. Klokkerne har indledt deres ugentlige koncert hen over tagene, og Hanne begynder at frygte, at hun skal gå forgæves. Da hun når gadedøren til nr. 18, skynder hun sig ind i opgangen og banker på i stueetagen. Efter et øjeblik kommer Arentine Harboes blege ansigt frem i døren.

“Jeg håber sådan, at De vil lytte til mig.”

Hanne rækker hænderne frem i en bedende gestus. Lægger hovedet let på skrå. Lader underlæben bæve usikkert og venter på en modreplik. Hun har forberedt sig på to scenarier.

“Jeg ved snart ikke hvorfor,” siger Arentine og holder en smal sprække åben. Det er bedre end den anden mulighed, hvor hun skulle appellere gennem en lukket dør.

“Jeg bad aldrig Deres bror om noget,” fortsætter hun indtrængende. “Jeg anede ikke, at han brugte alle sine penge på mig.”

“Det har jeg indset nu. Jeg fornemmede det nok også forleden.” Indrømmelsen er et tøbrud. Hanne griber efter det med begge hænder.

“Så håber jeg også, De vil tro mig, når jeg siger, at jeg er inderligt ked af alt, hvad der er sket. Hvordan går det med Dem og Deres mor?” Arentine åbner døren lidt mere.

“Det viser sig, at Johan har stiftet gæld alle vegne. Kreditorerne render os på dørene. Måske er vi nødt til at flytte til en billigere bolig.” “Det ville da være skrækkeligt.” Hanne sætter et af sine mest medfølende ansigtsudtryk op. “Vil De ikke lade mig hjælpe Dem?”

De må igennem en række gensidige forsikringer om tilbagebeta-
ling og evig forbundethed, før Arentine kan acceptere at tage imod hjælp.

“Send Deres kreditorer til mig,” siger Hanne til sidst. “Jeg skal nok tage mig af dem. Det er det mindste, jeg kan gøre. Jeg kom også for at give Dem dette.”

Hun holder Harboes lommeur frem. Arentine rækker forsigtigt ud, åbner tvebakken og betragter viserne. Urværket tikker lystigt afsted.

“Det forstår jeg ikke. Sagde politifuldmægtig Svendsen ikke, at Johan havde pantsat sit ur?”

“Han tog fejl. Det dukkede op i løbet af efterforskningen.”

“Men hvorfra stammede så de 40 rigsdaler, som han havde i inderlommen?”

“Det har jeg en teori om. Hvis De vil lade mig komme indenfor, skal jeg forklare.”

I løbet af den næste time udreder Hanne sagens rette sammenhæng ved bordet i den sirlige stue. Arentine lytter koncentreret, kommer kun med enkelte kommentarer og nikker til sidst alvorligt.

“De mener altså, at Johan fik pengene af morderen? Og at han blev skudt på Tømmerpladsen og først anbragt ved Vartov efter flere timer? Hvorfor har De ikke afsløret det for politiet?”

“De vil ikke tro mig uden beviser.”

Arentine husker besøget i Domhuset og rynker brynene. Hendes tiltro til politikorpset er heller ikke stor.

“Hvad gør vi så?”

“Jeg kom i tanker om første gang, vi mødtes og sad her ved bordet. De fortalte, at Deres bror havde skjult sin arv på en bankkonto, for at hans drikfældige stedfar ikke skulle finde dem.”

“Men Johan har jo brugt pengene.”

“Må jeg se bankbogen alligevel?”

Arentine åbner en skuffe i et chatol og rækker Hanne et lille hæfte. På de linjerede sider har Harboe omhyggeligt noteret, hver gang han har brugt penge af sin arv. Det første udtræk ligger otte år tilbage. Det sidste er foretaget få dage før hans død.
“Må jeg låne den?” spørger hun.

“Det kan vel ikke skade. Men hvorfor?”

“Min mor gjorde det samme som Deres bror. Hun gemte sine penge for min far. Bankbogen hjalp med at overbevise politiet om hendes uskyld, da hun var under mistanke.”

“Og nu håber De, at det samme vil være tilfældet med Johan?” Hanne nikker og rejser sig. Arentine kommer også på benene. Hun knuger lommeuret mod brystet.

“Så ønsker jeg dig al mulig held og lykke, Hanne.”

“Tak. Jeg håber, jeg må komme på besøg igen, Arentine.”

“Du skal være velkommen til hver en tid.”

Mens hun passerer Knippelsbro i middagstimen, øver hun sig på dagens næste optræden.

“Jeg vil gerne tale alene med Klara om noget vigtigt.”

Hun smager på ordene. Det er for direkte.

“Jeg kom for at tale med Klara på tomandshånd.”

Det duer heller ikke. Familien Suhr skulle nødigt tro, at hun kun besøger dem for lillesøsterens skyld. Hun ønsker jo at forsikre sig om alles velbefindende. Men hun er nødt til at få Klara i enrum.

“Må jeg for resten tale med Klara? Gerne alene, hvis det kan lade sig gøre.”

Hun gentager sætningen med forskellige betoninger, mens hun går ad Frederiksstadens lange, lige gader og ind blandt Nyboders gule barakhuse. I Rævegade 15 må hun banke på to gange under det lave tagskæg, før Stine Suhr dukker op i døren.

“Jomfru Påtges,” udbryder hun. “Hvor var det godt, at De kom.” Morten Suhr har parrets lille dreng på armen. Hans gamle far kravler smilende ned ad den stejle trappe fra loftet. Selv pensionæren, madam Milhlhausen, stikker hovedet ud af sit kammer. Den lavloftede gang bliver hurtigt fuld af mennesker.

“Må jeg for resten tale med Klara?”

“Tal De bare løs, jomfru Påtges.”
Morten Suhr skubber sin niece frem, som Harboes morder bortførte for at lægge pres på familien. Pigen er spinkel og bleg, men ved godt mod. Hun smiler op til Hanne

“Gerne alene, hvis det kan lade sig gøre.”

Alle går rundt om hinanden et par gange. Til sidst ender hun med Klara i den lille lejligheds værelse mod gaden. Et bord, omgivet af nogle umage stole under vinduet, udgør hele møblementet. En seng med tæpper og halmmadrasser er presset ind i hjørnet nær ildstedet. Hanne sætter sig med Klara på sengekanten.

“Jeg ville høre,” begynder hun, “hvad der skete den dag, du blev bortført.”

Pigen ser på hende med alvorlige, opvakte øjne.

“Jeg løb et ærinde for min storesøster. Jeg var på vej hjem ad Adelgade. Så var der pludselig en mand, der smed en sæk over hovedet på mig og løftede mig op i ladet på en hestevogn.”

“Skreg du ikke på hjælp?”

“Jo, det har min storesøster altid sagt, at jeg skulle. Men manden holdt en hånd for min mund og sagde, at jeg skulle tie stille. Ellers ville han slå mig ihjel. Så satte vognen i gang.”

“Hvis bortføreren holdt dig, må en anden have siddet på bukken?” Klara tøver. Det har hun ikke tænkt over før.

“Det er sikkert rigtigt. Vi standsede efter noget tid. Jeg blev båret ombord i en lille båd. Jeg hørte måger og isflager, der slog mod skroget. Jeg tror, at vi sejlede en time. Måske lidt mindre. Da vi lagde til kaj, blev jeg båret i land og ind i et hus. Der tog han sækken af mig. Det var skuret med buret.”

“Kunne du se, hvordan han så ud?”

Klara beskriver en mager mand med et stort, rødt modermærke på højre kind.

“Han hed Hans Eggert,” siger Hanne. “Ham behøver du ikke være bange for mere. Han er død.”

“Jeg var ikke bange for ham. Han var sød.” Hanne ser overrasket på pigen, der dingler med fødderne på sengekanten. “Han kom med
mad og vand. Han gav mig også et kræmmerhus med brystsukker. Jeg var kun lidt bange den første nat. For da var jeg alene i skuret. Næste dag kom Morten og hans far med alle stofrullerne. Og om natten kom De, jomfru Påtges. Og til sidst kom politiet. Og så kørte vi i hestevogn tilbage til byen. Det var sjovt.”

“Er du sikker på, at du ikke så andre end Hans Eggert, mens du sad i skuret?”

“Nej, men nu De spørger, så hørte jeg ham tale med en anden mand.”

“Ham så du aldrig?”

“Nej, men han havde en dyb stemme. Han talte som en fin herre. Ligesom de gør i teatret.”

På scenen taler man - medmindre rollen dikterer andet - tydeligt rigsdansk.

“Har du tit været i teatret, Klara?”

“Nogle gange. Sammen med Morten, når han arbejder. Jeg har også set Dem på scenen, jomfru Påtges. Oppe fra snoreloftet.”

“Kunne du tænke dig at komme rigtigt i teatret med din søster og svoger og sidde nede i salen?”

“Ja, meget gerne.”

Hanne takker Klara for hjælpen, og de slutter sig til familien i gangen. Alle jubler ved tanken om at komme i teatret. Familien Suhr takker og snakker, så Hanne har svært ved at hilse farvel.

“Jomfru Patges,” hvisker Stine Suhr i døren, da hun omsider får revet sig løs. “Sidst kom De for at spørge, hvem ham, jeg kalder Smi-skeren, er. Vil De ikke stadig vide det?”

“Det ved jeg allerede.”

Siden hun stod på Højbro Plads og betragtede Det Kongelige Klæde Oplags fine butik, uden at se andet end en dør, der stod åben til en kælder, som et mørkt gab, er andre erindringer glimtvist kommet til hende. Samtalen mellem de to mænd om sølle væsener, der engang var anstændige piger, var kun den første. Under den natlige udflugt til Tømmerpladsen kom fornemmelsen af silke, der kilder mellem fing-
rene. Malle, der dansede fornøjet omkring mellem fine nipsting og silkebånd og duften af lavendel ved madrassen på teatrets kostumelager. Brudstykkerne har samlet sig til et hele og hjulpet hende til at danne et billede af den, hun søger. Ikke bare hans udseende og identitet, men også hans karakter. Og det er ikke kønt.

Hun trykker den unge mors hånd til afsked. Hun har endnu en pri-vatforestilling at udføre, før hun kan gå på arbejde. Hun regner med, at den bliver dagens sværeste.

“Anna, du har holdt mig for nar. Jeg vil ikke bo hos dig længere.”

Det er sådan, hun føler. Men det kan hun ikke sige til madam Wex-schall, der er sådan en følsom natur. De deler garderobe, og de skal optræde sammen i mange år fremover. Et livslangt fjendskab ville blive besværligt.

“Jeg flytter, og det har intet med dig og skuespiller Nielsen at gøre.”

For defensivt.

“Jeg har fundet et dejligt sted at bo på Christianshavn.”

For muntert.

“Nu er jeg jo forlovet med Christopher Hvid og må forberede mig på en fremtid med ham.”

For deprimerende.

Hun ved, at uanset hvad hun angiver som årsag til sin flytning fra det wexschallske hjem, kan det misforstås. Selv sin indgangsreplik er hun i tvivl om, da hun går ned gennem Laksegade og standser foran døren i porten.

“Er det her?” lyder en stemme bag hende.

Hun ser på den drager, hun hyrede hos dragermester Høst på Nikolaj Plads. Han skal køre hendes ejendele ud til Thomasine, og for fem minutter siden virkede det som en god idé at tage ham med. Nu frygter hun, at det vil provokere kunstsøsteren, at hun allerede har gjort sine forberedelser.

Hun sukker og trækker i klokkestrengen. Det må gå, som det kan.
“Hanne,” udbryder Anna Wexschall, da hun åbner. “Hvor var det godt, at du kom.”

“Var det?”

“Det er da klart. Jeg har været ude af mig selv. Hvor har du dog været siden i forgårs?”

Anna Wexschall er rød i kinderne og hed af uro. Hun trækker Hanne med indenfor og omfavner hende flere gange i entréen, mens hun taler videre og farer omkring.

“Jeg har en nyhed, som vil knuse dig: Frederik og jeg må flytte. Ja, nu spørger du sikkert hvorfor, men måske har du allerede gættet det?” Hanne vil foreslå noget med Nielsen, men det er åbenbart ikke tilfældet.

“Vi har levet over evne her, Hanne. Det er en dyr lejlighed. Det er heller ikke billigt at holde selskab hver aften. Frederik og jeg ville jo så gerne, at du skulle føle dig hjemme. Men det har tæret på vores finanser. Løsningen må blive, at vi flytter til et billigere sted. Desværre også mindre. Frederik er ude for at arrangere det. Men det gør mig mest ondt for dig, der nu bliver hjemløs.”

“Jeg har også fundet et andet sted. Jeg kom for at hente mine ting.” “Et andet sted? Allerede?”

Madam Wexschalls mund bliver stram.

“Du må ikke tænke ondt om mig.” Hannes mange timer med at indøve et brødebetynget smil foran spejlet kommer til nytte. “Du må også have mærket, at den megen uro har gået mig på?”

“Det er nok sandt, at du har virket noget utidig på det sidste.”

“Jeg misunder dig sådan dine evner som værtinde, Anna. Du er så populær og elsket af alle. Jeg er dig underlegen i den henseende. Som i så mange andre.”

Madam Wexschall smiler formildet.

“Du er nu alligevel god nok på mange måde, Hanne, selvom det er rigtigt, at dit talent for selskabelighed er begrænset. Lad os være venner, på trods af de hårde ord du sagde sidst.”

Mens drageren bærer Hannes ejendele ud til kærren, taler Anna
Wexschall videre om sin mand, der er så god, og om alt det, han gør for hende, og om hvor lykkelige de og lille Thora skal være i den nye lejlighed.

"Kom nu godt afsted,” siger hun til sidst. “Vi ses i aften på teatret.”

Da de omfavner hinanden, får Hanne øje på et ansigt i dørsprækken til stuen. Det er skuespiller Nielsen, der står i skjul og venter på, at hun skal gå.

Sidst på eftermiddagen, da drageren har båret secretairen, stolen og manuskripterne op i hendes nye værelse, tager hun æsken med pistolen under armen og begiver sig afsted til teatret.

“Hvad er der i den kasse?” spørger Thomasine.

“En vigtig rekvisit,” svarer Hanne i overensstemmelse med sandheden.

Den forestilling, hun har forberedt, kan ikke gennemføres uden.
Heiberg sidder i direktionslogen nær højre side af scenen med frit udsyn over de mange tilskuere, stående såvel som siddende, på gulvet såvel som på etagerne, helt op til de små høkerloger under stukloftet. Teaterglade københavnere strømmer ind i salen gennem de åbne døre, konverserer og finder deres pladser, og da de to slag på stangen lyder, og lysekronen forsvinder op i loftet, og mørket sænker sig, og roen falder over publikum, breder han sig i forventning om, at han i aften har logen helt for sig selv. Der tager han fejl. Idet dirigenten hæver stokken, og musikerne i graven påbegynder EIverhøjs pragtfuldt fejende ouverture, går døren bag ham op, og endnu en gæst bliver vist ind. Det er politifuldmægtig Svendsen.

“Beklager min sene ankomst,” hvisker han, som om de har haft en aftale, han er flov over at komme for sent til.

“Hvordan har De fået adgang her?” spørger Heiberg.

“Jomfru Påtges inviterede mig under sit besøg i Domhuset i går. Min kone blev desværre forhindret i sidste øjeblik. Jeg har lovet hende, at jeg endelig må få jomfru Påtges’ autograf. Det glemte vi helt i går.”

Det første må man vel være taknemmelig for, det sidste er ude af Heibergs hænder, men han flytter sig, så den nyankomne kan sidde med på logens forreste bænk, mens musikerne fra graven under logen fortsætter.

“Jeg glæder mig meget til forestillingen, kan De tro,” siger Svendsen.
“Det kan De også roligt gøre.”

“Elverhøj er jo yderst velomtalt alle steder.”

“Ja, det har jeg også hørt.”

Politifuldmægtigen standser op og tøver.

“Der er vel ikke noget galt, hr. Heiberg?”

“Galt? Slet ikke. Jeg forsøger bare at nyde Friedrich Kuhlaus musik. Han er en personlig ven.”

“Nå, sådan.” Svendsen trommer takten på logens kant og forsøger at nynne med. “Hvad er Deres yndlingsmoment?”

“Jeg er tilfreds med helheden.”

“Javelja, De må jo vide det, hvis komponisten er Deres ven.”

“Det skulle man tro.”

Svendsen tier i samfulde tredive sekunder, så spørger han: “Hvilket nummer opførelse er det i aften?”

Heiberg respekterer den dygtige politimand for højt til at være uhøflig, men han må beherske sig voldsomt.

“Det er femtende gang siden premieren i november, at Elverhøj

o yy

gar.

“Det må jeg nok sige. De fleste forestillinger opføres kun en fire-fem gange. Tillykke, det er vel nok mageløst.”

Heiberg betragter publikum med et nyt og mindre velvilligt blik end før. Den stående flok i parterret er som altid mest studenter, håndværkere og andre karle, der taler sammen og hæver stemmerne under musikkens crescendoer. Ved de slet ikke, at det er et symfonisk mesterværk, de overhører?

“Det er dejlig musik,” bemærker Svendsen.

“Ja, lad os nu nyde den.”

“De har så evigt ret, hr. Heiberg.”

Hen mod ouverturens slutning sniger endnu en logegæst sig ind og sætter sig på rækken bag dem, det er Collin, og da han får øje på Svendsen, kommer der et kort øjeblik rynker i den høje pande og et overrasket udtryk i de venlige øjne. Så konkluderer teaterdirektøren vist, at det er Heibergs gæst, og der bliver ikke lejlighed til at rette
misforståelsen, for nu begynder ouverturens afslutning, hvor hele salen rejser sig for at stå ret til kongesangens melodi, Kong Christian stod ved højen Mast fra Johannes Ewalds gamle stykke Fiskerne, som Kuhlau har inkorporeret i sin musik.

“De kan berede Dem på en glædelig overraskelse,” hvisker Collin over Heibergs skulder.

“Hvad mener De?”

I det samme åbnes dobbeltdøren til kongelogen, der er anbragt frit synlig for alle, umiddelbart til venstre for scenekanten og ret over for direktionslogen. Lyset fra værelset bagved falder ud i den brede, åbne pavillon, og en spinkel skikkelse træder ind. Det er kongen i sin foretrukne klædedragt, rød officersjakke og blå benklæder med hvide striber, og han tager roligt plads i en polstret armstol.

“Han plejer da ikke at gå på komedie, medmindre hans tilstedeværelse er påkrævet,” hvisker Heiberg - ligesom i øvrigt halvdelen af publikum også gør i samme øjeblik, efter den almindelige uro i salen at dømme.

“I dag gør han en undtagelse,” svarer Collin.

“Hvorfor det?”

“Vent og se.”

Da ouverturen slutter, synker Svendsen tilbage på bænken og smiler saligt, mens tæppet går op.

“Jeg har aldrig før været til forestilling med kongen. Min kone bliver grøn af misundelse.”

“Så har aftenen da ikke været helt spildt,” bemærker Heiberg.

EIverhøjs første scene er et morgenlandskab nær Stevns Klint med bagtæppemotiv af en skov og udsigt til åbne marker. I forgrunden står en solidt tømret huskulisse - på Det Kongelige Teater snyder man ikke med virkemidlerne - foran en bro over en å. På sidescenen kvid-rer et par af scenemester Gynthers matroser, der mestrer fuglekaldets kunst, og denne gennemførte illusion i forestillingens første, magiske minut bringer på forbilledlig vis publikum ind i historien. Hyttens beboer, mor Karen, i skikkelse af madam Zinck, slår døren op og går
sindigt omkring på scenegulvets gårdsplads, som om hun ordner hverdagspligter, og sætter sig til sidst til at polere en gryde. Jæger Mogens kommer over broen, et jagthorn blæser et fjernt signal, til venstre sværmer førsteelsker Nielsen ind i kavalerdragt som hofmand Flemming, og han er i selskab med dr. Ryge som Christian den Fjerde. Høj og mægtig og med et kunstigt fipskæg i det brede ansigt stoltserer den store skuespiller omkring i sit røde kostume med skråbælte, kårde og pistolskede.

“Skulle kongen ikke have pistol i skeden?” hvisker politifuldmægtigen.

“Jo,” svarer Heiberg tankefuldt, “det må være en forglemmelse.”

Mens kongen og hofmanden ser til, halvt skjult bag et ellekrat, synger madam Zinck, opslugt af arbejdet med gryden, en sørgelig vise om en ung pige, der bliver bortført af elverkongen og må leve med ham under jorden. Da hun er færdig, spørger jæger Mogens, hvorfor hun altid synger så sørgelige sange om ældgammel overtro, mens dr. Ryge som kongen afsides betror sin hofmand, at han holder meget af folkesagn.

Heiberg bemærker, at Ryge virker usikker i rollen. Flere gange under det følgende replikskifte med mor Karen om hendes smukke datter Agnete, som hun ikke vil lade fremmede se, må han suffleres. Den slags sjusk kan godt provokere publikum, men der er ro i salen, indtil Hanne som Agnete langsomt kommer over broen i sin yndige, blegrøde kjole med grønt snøreliv og blomstret forklæde. Da kan Heiberg ikke undgå at bemærke et vist opbrud bagest i salen.

“Hvad mon det var for to herrer, som ventede på Mogens og fulgte med ham?” begynder Hanne sin første replik. “Sikkert et par riddere, som skulle til bryllup på Højstrup gods. Oh, den fest, den fest, den gør mig mere og mere forvirret...”

“Hep!” lyder det højt fra karle og svende i parterret. “Hep! Hep!”

Først er det kun spredte udbrud, spontane og næsten muntre, men til sin rædsel hører Heiberg dem hurtigt skifte karakter til taktfaste brøl, der runger gennem salen, akkompagneret af trampen i det slidte gulv.
Han er ikke i tvivl om, at det er en udløber af optøjerne forleden, der rammer Hanne, fordi hendes mors herkomst er kommet til offentlighedens kendskab.

“HEP! HEP! HEP! HEP!”

Larmen stiger, det er en katastrofe, som ingen kan standse, og det værste er, at den uundgåelige omtale i morgendagens aviser vil få andre bøller til at slutte trop ved næste forestilling. Når en pøbel først har fundet et forsvarsløst individ, den ustraffet kan kaste sig over, kender den ingen nåde. Hvis hepperiet bliver et regelmæssigt tilbagevendende fænomen, hvad al erfaring siger ham, kan det ikke længere forsvares at have Hanne på plakaten. Det kan betyde enden på hendes karriere, og hån vender sig mod Collin, der betragter udviklingen med et koncentreret, men uudgrundeligt udtryk, som om teaterdirektøren skulle være i stand til at gøre noget ved uvæsnet.

“Har De set?” udbryder Svendsen.

Heiberg kan næsten ikke høre ham for larmen, men følger hans finger med blikket og ser, at kongen har rejst sig i sin loge og som en streng far nidstirrer ballademagerne bagest i salen. Gradvist dæmper de sig, nysgerrige efter at høre, om han har noget at tilføje.

“Kan vi så få ro!” brøler majestæten pludselig med en kommandostemme, der får murene til at ryste.

Det gør sin virkning. I stilheden efter den kongelige irettesættelse knirker salens bænke og gulv, og dæmpet hosten og rømmen er de eneste hørbare menneskelige ytringer. Kongen sætter sig og gør tegn til Hanne om at fortsætte. Hun begynder usikkert at gentage sin replik fra før, men efterhånden som hun forstår, at balladen er manet i jorden, får hun mere selvtillid.

“Min kone besvimer, når jeg fortæller hende det her,” hvisker Svendsen.

Heibergs mor vil også gøre store øjne. Han må besøge hende straks efter forestillingen, så hun ikke hører om episoden fra andre. Første akt spiller til ende i dyb tavshed fra publikum, og bifaldet, da tæppet går ned, er lige så øredøvende, som hepperiet var tidligere.
“Det er vores stikord, Heiberg,” siger Collin og trækker ham på benene.

“Hvor skal vi hen?”

“Det får De se.”

Han følger efter teaterdirektøren ud i den hesteskoformede foyer, hele vejen rundt om salens buede bagvæg til den anden side af huset, op ad en trappe, som han aldrig før har benyttet, videre hen ad en smal gang og ind i et højloftet lokale gennem en dør, som en hofmand lukker bag dem. Lokalet har grønt tæppe på gulvet, rødpolstrede stole langs væggene, liberiklædte tjenere i hvert hjørne, og under en lysekrone står Frederik den Sjette i sin rødblå officersuniform med brede epauletter på skuldrene og medaljer på brystet. Han kommer hen mod dem med et sammenbidt udtryk i det lange ansigt.

“Så De er Heiberg? Hm-hm. Frem med labben, mand. De er vel ikke sløj?”

Demonstrativ slagfærdighed er, har Heiberg hørt, kongens måde at skjule sin naturlige generthed på. Den 60-årige majestæt er spinkelt bygget og ikke særlig høj, det hvide hår er tyndt og pjusket. Bakkenbarterne skjuler næsten de store ører, underlæben rager frem under den klodsede næse, blikket bag øjnenes tunge låg er skarpt og stemmen dyb og melodiøs.

“Ikke værst, ikke værst,” fortsætter kongen, “Elverhøj, forstås. Hm-hm. Velplanlagt intrige. Gode sange. Man er godt underholdt.”

“Tak, Deres Majestæt. Man kan vel sige, at stykket er en succes, men publikum er en katastrofe. Jeg beklager tilråbene.”

“Var det da Dem, der heppede, Heiberg?” Kongen skuler mørkt. “Ha! Se ikke så skræmt ud, jeg spøger. De har et godt blik for min fjerne forgænger, Christian den Fjerde. Tror De virkelig, han var sådan, som De fremstiller ham? Visse vil mene, at det er en farlig idé at digte om virkelige, fortidige personer.”

“En idé, som ingen finder farlig, er slet ikke værdig til at blive kaldt en idé, Deres Majestæt.”

Frederik den Sjette betragter ham med et undersøgende blik. Et
øjeblik er Heiberg bange for, at han er gået for vidt, men så sprutter majestæten af latter.

“Ha! De overdrev ikke, Collin. Han er i sandhed en vittig hund. Og ikke bange for jøder, kan jeg forstå? Hm-hm, Heiberg?”

“Nogle af mine bedste venner er jøder, Deres Majestæt.”

“Netop. Jeg ved nok, at min beslutning om at give dem borgerrettigheder for 15 år siden er upopulær, men ingen i dette land forstår sig bedre på pengesager end jøderne. Uden økonomisk magt stander landet i våde, så pøblen må finde sig i dem. Dumme flokdyr er de, mit elskede folk. De skal have udstukket retningen fra tid til anden.”

Han ser ud til at falde i staver, og Heiberg overvejer et morsomt svar, men det viser sig unødvendigt. En hofmand åbner døren, så snakken fra foyeren høres som et fjernt lydtæppe. Audiensen er forbi og det er meningen, at de skal gå.

I gangen må Heiberg støtte sig til væggen, for benene ryster under ham. Collin smiler og blinker venligt.

“Jeg lod skriftligt kongen vide, hvad der skete under opførelsen af Aprilsnarrem i torsdags. Gennem geheimeministeren spurgte han mig, hvad det kunne betyde. Jeg svarede, at det næppe var nogen kritik af jomfru Påtges’ talent, men at der snarere var tale om en følgevirkning af urolighederne i byen. Han forstod min mening og tilføjede, at når omstændighederne alligevel tvang ham herhen, ville han benytte lejligheden til at møde Dem.”

Heibergs korte audiens var bare en tilføjelse til en politisk manifestation, men han er ikke skuffet over sin birolle. Kongens interesse vil ikke gå upåagtet hen; historien vil gøre Elverhøj endnu mere populær, og ethvert angreb på Hanne vil herefter være at betragte som et udfald mod hoffet. Hun er lige så urørlig som kongen selv. Nok vil man ikke blive spærret inde på Christiansø for at kritisere hende, men man vil blive udstødt af det gode selskab, og det er ingen interesseret i.
“Kom, tag min hånd,” tordner dr. Ryge og stirrer hadsk på Hanne.

“Jeg følger,” siger hun og lader ham trække sig med ud af scenen.

“Nu skal det komme for lyset, hvad mørket skjuler.”

Det er sidste replik i Elverhøjs fjerde akt. Tæppet går ned til begejstret applaus. Ryge slipper Hannes hånd, som var det en brændende avis. Uden et ord vader han afsted mod sin garderobe.

Den lille pause mellem fjerde og femte akt er så kort, at lysekronen ikke bliver sænket. Publikum venter i salens mørke under sceneskiftet, hvor Gynther og hans matroser ruller fjerde akts kulissedele ud af scenen, mens bagtæpperne skiftes. De tredive skuespillere og balletdansere, der deltager i femte akts bal, venter langs sidescenernes rå mure, klædt i kavalerdragter, silkekjoler eller tjenerliberi. Stemningen er hektisk, og i trængslen kan Hanne nemt gøre sig usynlig. Det er tid til at føre den plan ud i livet, hun har udklækket, for hun skal først på scenen igen hen mod slutningen af akten. Hun samler trææsken op, som hun har skjult under trappen til snoreloftet.

“Hvad er det, De har tænkt Dem, jomfru Påtges?” hvisker Morten Suhr.

Den unge rebtrækker er standset op midt i travlheden. Hans brune øjne er bekymrede. Ansigtet under den sorte hårtop er anspændt.

“Vær ikke urolig,” siger hun. “Hent Heiberg og politifuldmægtig Svendsen i direktionslogen, så snart femte akt starter. Lover De mig det?”
“Det skal jeg nok. Men jeg forstår ikke ..

“Det kommer De til. Bare gør, som vi har aftalt.”

“Suhr ,” brøler Gynther. “Kom så i omdrejninger!”

Hanne forsvinder op ad trappen. På vejen tager hun en stor klump facetslebet glas af fingeren. Det er en rekvisit - en diamantring, som spiller en vigtig rolle i forestillingen, men lige nu bare er i vejen. Hun putter ringen i det blomstrede forklædes lomme og fortsætter opad. I snoreloftets halvmørke er to af Morten Suhrs kolleger travlt optaget med rebtrækkene. Hun kanter sig forbi dem, op ad den næste trappe over forscenen og ind gennem den lave dør til teaterloftet. Lysekronen hænger mørk og udslukt. Hun kravler op ad stigen til ankerspillet og balancerer over loftsbjælkerne hen mod kostumelageret bag skillevæggen.

Da hun står i midtergangen mellem lagerets herre- og dametøj, tager hun tællelys og fyrtøj frem. Flammens spinkle skær flakker over dragterne og får dem til at ligne levende skikkelser uden ben og hoveder. Hun tager pistolen op af æsken. Dens forsølvede hammer glimter, og skæftets mørke træ spiller i nuancer af gyldenbrunt. Forsigtigt lægger hun den på gulvet nær lyset. Så rejser hun sig og begynder at søge blandt stativerne ved den låste dør. Hun lader fingrene løbe gennem tøjet. Efterhånden som minutterne går, får hun sværere og sværere ved at opretholde illusionen om, at hun leder efter noget. Til sidst bliver hun bare stående med ryggen til lyset. Ubeslutsom og tvivlende. Snart vil orkesteret i teatersalen tage fat på bryllupsfestens balmusik. Damer og kavalerer vil svinge sig rundt i en munter menuet. Hun vil være nødt til at gå derned og spille sin sidste scene.

Måske har hun taget fejl? I så fald bliver der intet opgør. Ingen opklaring. Ingen hævn for Harboes død. Det vil være nemmere, men også utilfredsstillende. Resten af sit liv vil hun overveje, hvad der gik galt.

Endelig hører hun en puslen i mørket. Det dufter af lavendel og hun ved, at hun har ret. Det hele vil blive afgjort i løbet af de næste par minutter. Hun hører den hårde, metalliske lyd af pistolhanen, der spændes, og vender sig om.
Bag hende står en lille, tætbygget mand med gråt, pomadiseret hår. Han har en lorgnet over den krumme næseryg og et smil i det pæreformede ansigt. Han har samlet pistolen op og rettet den mod hende. “Godaften, hr. Reumert,” siger hun.
“Jeg er ikke sikker på, at jeg forstår det,” hvisker Oskar. “Hvad skulle jæger Mogens ved elverhøjen midt om natten, hvis han var så bange for elver?”

Hansen og Oskar har stået i parterret gennem de første fire akter. Salen henligger stadig i den korte pauses mørke, men snakken går livligt blandt publikum. Det, der har forvirret Oskar, er scenen i begyndelsen af fjerde akt - en eng ved nattetide med elverhøjens mørke silhuet i baggrunden - hvor jæger Mogens taler om den elverpige, han ofte har set sidde her, og som skræmmer ham med sit blege åsyn i natten.

“Elverpigen var bare Agnete, der holder af at gå tur ved højen,” forklarer Hansen.

“Men elverkongen viste hende jo diamantringen.”

Drømmesekvensen efter Mogens’ monolog, hvor Agnete falder i søvn op ad en træstub, og elverkongen kommer frem med sine ellepiger og danser rundt, før han viser Agnete sin store diamantring, som for at sikre sig, at hun har forstået dens betydning, og derefter synker ned gennem en lem i scenegulvet, har gjort stort indtryk på Oskar. Hansen har intet imod at forklare idioten det indlysende.

“Det var bare en drøm, dit drog.”

“Men så kom Mogens frem igen. Og så havde han ringen.”

“Den fandt han ved at grave bag højen. Jæger Mogens har ledt efter den ring hele sit liv.”
“Hvorfor slap han den så og lod Agnete få den?”

“Han troede jo netop, at hun var en elverpige, og flygtede i rædsel. Hvilket var heldigt, for da kong Christian så ringen på Agnetes hånd, tog det ham ikke lang tid at regne ud, at hun var det barn, han satte i pleje som spæd hos godsejer Walkendorff, og som havde fået ringen i vuggegave.”

“Men godsejerens plejedatter er jo den smukke Elisabeth Munk.” “Elisabeth Munk er slet ikke Elisabeth Munk, men Walkendorffs niece, hvis far døde i Strasbourg, og som tilfældigvis også hedder Elisabeth.”

“Men hvem er så den rigtige Elisabeth Munk?”

“Det opklarer kongen i femte akt.”

Omkring dem lytter andre teaternovicer med, for der er mange nye blandt parterrepublikummet i aften. De kom som ballademagere, der ville hyle Hanne Patges ud, men efter kongens røffel har de ikke haft andet at gøre end at følge med i stykkets handling, og nu er de indfanget. Oskar opgiver at få løst mysteriet om ringen og vender tilbage til stykkets tre første akter, hvor flere andre ting har undret ham.

“Hvorfor vil Elisabeth Munk ikke giftes med Albert Ebbesen?” “Hun sværmer for kongens hofmand, Poul Flemming. Han elsker også hende, mens Ebbesen har forelsket sig i Agnete.”

“Men Elisabeth og Ebbesen kan ikke bryde deres forlovelse. Den er velsignet af kongen. De bliver alle ulykkelige.”

Hansen bliver reddet fra at forklare mere af den indviklede handling, da orkesteret i graven indleder musikken, og tæppet går op for bryllupsfesten på Højstrup gods. Elegante kavalerer inklinerer for smukke damer i balkjoler under riddersalens lysekrone. Det er en fryd at betragte de dansendes skarphed og præcision i trinnene, men det er en anden bevægelse, der tiltrækker sig Hansens opmærksomhed. I direktionslogen til højre for scenen har Heiberg, stykkets forfatter, overværet sin forestilling sammen med teaterdirektøren. Nu kommer en ung mand med sort, pjusket hår ind og hvisker ham noget i øret. Han bøjer sig mod en tredje logegæst, som Hansen genkender i lyset
fra den åbne dør. Det er den triste politifunktionær med det pjuskede overskæg, der to dage tidligere stod ved politimester Kjærulffs side i Domhusets forhal. De tre forlader logen igen og lader Collin sidde alene tilbage

“Der foregår noget,” brummer Hansen.

“Hvad mener du?” spørger Oskar.

I stedet for at svare den unge kollega skubber han sig vej gennem det stående publikum, hen mod dobbeltdøren bagest i salen. Da han kommer ud i forhallen, springer han op ad trappen. I førstesalens elegante, hesteskoformede logefoyer ser han Heiberg og politimanden stå og tale med den sorthårede matros.

“Jeg forstår ikke,” siger skriverkarlen. “Hvad er det, Hanne vil?”

“Hun sagde,” svarer matrosen, “at det bytte, hun vil lokke frem, ikke kommer, medmindre hun er alene. Bagefter må De og politifuldmægtigen komme til hjælp. Hun bad mig hente Dem begge, så snart menuettens første tone lød.”

“Så er der ikke et øjeblik at spilde,” udbryder politimanden. “Lad os komme afsted.”

Skridtene fortoner sig over det bonede gulv. Hansen følger de tre mænd gennem en dør ved toppen af en trappe, halvløber gennem en kort gang og ind i et værelse med grønt tæppe, lysekrone og rødpolstre-de stole langs væggene. Bag næste dør forvandles teatrets behagelige illusion til kaos. Beklemt kanter han sig langs bagscenens rå murstensvægge, forbi reb, der hænger ned i bundter, og rekvisitter og kulissedele, der står stablet hulter til bulter. På scenen svinger kavalererne deres damer rundt i menuettens elegante dans, som han ofte har nydt fra salen, men nu forekommer billedet ham forvrænget. Ansigterne er koncentrerede og fugtige af sved i olielampernes skær. Disse mennesker er på arbejde, ikke til fornemt bal på Højstrup gods.

“Hvor skal du hen?”

Han farer sammen, men det er bare Oskar, der er fulgt efter ham.

“Heiberg og panseren forsvandt op ad trappen der,” siger han og peger.
“Skal vi efter dem?”

“Hvad tror du selv?”

Forpustede kommer de ud på en smal afsats med rækværk, hvor reb hænger ned overalt. Heiberg, matrosen og politimanden står kun ti skridt borte, for foden af endnu en trappe over forscenen. Lyset nede fra lamperækken trækker deres skygger lange op ad muren. Politifuldmægtigen støtter sig til rækværket som en syg mand.

“Jeg havde glemt, at jeg har det dårligt med højder,” stønner han.

“Hvilket belejligt tidspunkt at huske det på,” siger Heiberg.

“Gå ned og varsko brandmanden,” foreslår matrosen, “der befinder sig altid en på bagscenen.”

På rystende ben snegler politimanden sig tilbage. Der går et helt minut, før han er borte, og Hansen endelig kan springe frem og halse op ad trappen og gennem en lav dør ved dens top. I et tomt loftsrum hænger en enorm dråbeformet tingest under et stativ af træ. Han standser op og forstår ikke, hvad det er, han ser.

“Det er lysekronen,” hvisker Oskar bag ham.

Hansen glor fra den unge kollega til monstrummet. Han har jo utallige gange set teatersalens lysekrone forsvinde som ved en tryllekunst op gennem loftets stuk. Nu hænger den udslukt i mørket og ligner en undskyldning for sig selv. Der er ingen spor af Heiberg og matrosen.

“Deroppe.”

Oskar peger mod loftsbjælkerne, hvor matrosen balancerer mellem spær og støttestænger under tegltagets inderside, mens Heiberg halser efter og forsøger at holde hans tempo. De er på vej hen mod skæret fra et tællelys, der svagt skinner op bag en skillevæg.

“Hvordan kunne De vide, at jeg ikke var død, jomfru Påtges?”

Den dybe stemme kommer fra skillevæggens anden side. Den tilhører en dannet mand med nydelig udtale, beleven og rolig som en klippe.

“Jeg talte med Klara Bramsen i formiddags,” svarer Hanne Patges klart og tydeligt. “Hun fortalte mig, at der var to mænd om at bortføre hende. Hans Eggert havde en medskyldig. Det var Dem.”

“Klara.” Han ler dæmpet. “Ja, hun er en kvik pige.”
“Kvikkere end sin søster?”

Et øjeblik er der tavshed.

“Hvad kender De til Jensine?”

Navnet får Hansen til at holde vejret. Han forstår, at manden bag væggen har holdt sig skjult på teaterloftet, og at Hanne Påtges har lokket ham frem ved at foregive, at hun var alene, mens Heiberg og matrosen er kommet for at hjælpe. Men hvilken forbindelse har det hele til den døde pige, han fandt i søndags?

“Jensine forsvandt for tre år siden,” siger Hanne Påtges. “Det var en tragedie for familien. Faren blev gal af sorg og endte i Vartov. Hendes to søstre sultede. Hvis ikke den ældste, Stine, havde mødt en matros og giftet sig med ham, er det ikke godt at vide, hvad der var blevet af dem.” Hansen indser, at Hanne ikke forklarer alt dette til ære for den, hun taler til. Hendes ord er henvendt til Heiberg og matrosen, som er gledet om bag en skorsten og følger samtalen fra deres skjul.

“Sikken sørgelig historie,” svarer den noble herre med den dybe stemme. “Hvorfor fortæller De mig den?”

“Fordi det var Dem, der var ansvarlig for Jensines forsvinden. De bortførte hende og holdt hende fanget i tre lange år.”

Oskar glor med store, spørgende øjne. Kan det passe? Hansen slår ud med armene. Han aner det ikke.

“Intet kunne være mere forkert,” protesterer herren, som om han har behov for at forklare sin forbrydelse og få den til at lyde mindre, end den er. “Jensine kom ind i min butik med et par skillinger og spurgte, hvad hun kunne få for dem. Det var til en gave til hendes søster. Jeg havde ikke meget til så billige penge - kun lidt pyntebånd og borter i butikkens underetage. Der var ingen andre kunder, og Harboe var ude i et ærinde. Jeg fulgte hende ned i kælderen. Hun var så lille og fin. Så levende. Og så ... ja, jeg ved ikke, hvad der kom over mig, men pludselig greb jeg fat i hende. I kælderetagen findes en dør til et lager. Den trak jeg hende ind gennem. Jeg låste bag os. Jeg ...”

“De behøver ikke fortælle mig, hvad De gjorde ved hende,” afbryder Hanne Patges.
Hun kan ikke vide det samme som Hansen - at Jensine Bramsen ikke var jomfru, da hun blev fundet død - men alligevel mener han at kunne høre i hendes stemme, at hun har forstået det. Hvordan kan så ung en pige kende til så mørke, mandlige lyster?

“Nej, det er klart,” erkender herren derinde. “Den slags siger man ikke højt. Laster og lidenskaber skal helst forblive unævnt. Men de findes alligevel. Bagefter kunne jeg ikke lade hende gå. Jeg frygtede ikke politiet...”

“Med god grund. De tager sig nødigt af den slags.”

“Men hendes familie ... folk i kvarteret ... det ville have været min ruin.” Hans stemme knækker over, og han må sunde sig for at fortsætte. “Så jeg beholdt hende. Indrettede kælderen til hende. Døren var i forvejen solid og lydisoleret. Det var det perfekte sted for hende at opholde sig.”

“Til Deres formål, ja. De holdt Jensine Bramsen fanget under Det Kongelige Klæde Oplags butik, og da De var træt af hende, kvalte De hende og efterlod hende i en rendesten.”

“Det må De ikke tro! Jeg elskede hende jo.” Nu er han for alvor berørt. “I starten var hun artig. Sagde ikke meget og fandt sig i sin skæbne, som hun jo selv havde været ude om. Efterhånden vandt jeg hendes fortrolighed. Hun fortalte mig om sin familie, om sine to søstre og sin svoger, der var matros. Jeg bildte mig ind, at hun holdt af mig. Gav hende mere frihed. Lod hende komme ud i butikken efter lukketid. Det skulle vise sig at være en fejl. En aften stak hun af gennem et åbent vindue. Jeg forfulgte hende gennem byen. Det var mørkt, men hun skreg og råbte på hjælp. Jeg indhentede hende i en skummel gyde. Hun ville ikke være stille. Jeg lagde hænderne om halsen på hende, klemte til. Før jeg vidste af det, var hun død. Min lille Jensine.” Hansen lytter til den dybe hulken på den anden side af døren og må indrømme, at han ikke er uberørt af fortællingen. Han kender selv til at slå ihjel ved et uheld, og selvom han ikke deler stodderens perverse lyster, kender han smerten ved at blive svigtet af en, man stolede på.
“Det er rørende,” siger Hanne Patges koldt. “Men De glemmer, at jeg er skuespillerinde. Jeg kender krokodilletårer, når jeg ser dem. Andre piger er forsvundet før Jensine. Og Esther Levy blev myrdet i denne uge.”

“De kan da ikke tro, at det var mig? En skøge, der har levet et syndigt liv i årevis, og ovenikøbet er syfilitisk. Hende ville jeg ikke røre med en ildtang.”

“De får det ellers til at lyde, som om De kendte hende.”

Den fine herre tøver og stammer. Hanne Påtges har fanget ham i en løgn.

“Dronning Esther var berygtet,” forsvarer han sig.

“Måske, men ikke mange kan have vidst noget om hendes sygdom. Det gjorde De altså.”

Der følger en tavshed bag muren, i hvilken Hansen svagt hører musikken nede fra scenen. Menuetten nærmer sig sin afslutning. Når den er til ende, følger børnedansen og en kort scene uden replikker, hvor ridder Ebbesen fører sin tilkommende, Elisabeth, op mod alteret, men bliver afbrudt af Poul Flemming, hendes sande elskede, der i protest river brudesløret af hende. Derefter gør dr. Ryge sin entré som kong Christian og udreder på fem minutter alle forviklinger. Til sidst kalder han Agnete ind. Med andre ord er der mindre end ti minutter, til Hanne Påtges skal på scenen.

Reumert taler igen, men nu er hans stemme rolig.

“Meget skarpsindigt, jomfru Påtges. Deres snedighed nytter Dem ikke. Jeg har pistolen, som De ser.”

Har skiderikken en pistol rettet mod søde Hanne Påtges? Hansen ser sig desperat omkring. Eneste vej ind bag muren synes at være hen over tagbjælkerne. Hun kan være død, længe før han når frem.

“Vent!”

Det er Heibergs stemme oppefra. Hansen ser ham træde frem og begynde at klatre ned bag muren, mens den sorthårede matros holder sig gemt.

“Tag mig i stedet, hvis De skal bruge et gidsel.” Han når gulvet, og
Hansen kan ikke længere se ham. “Men De skal vide, at politiet venter nedenunder.”

“Det tvivler jeg stærkt på. Så var de her nok allerede. Nu forstår jeg bedre, hvorfor De kom ind i min butik forleden. De spionerede for den unge dame.”

“Johan Ludvig Heiberg til tjeneste.”

“Dramatikeren? De færdes også så hjemmevant heroppe. Hvorfor benyttede De ikke døren i stedet for at kravle over loftsbjælkerne?”

“Den har kun dr. Ryge nøgle til.”

Først nu får Hansen øje på døren i muren. Uden at tøve går han hen og tager i håndtaget. Der er låst.

“Luk op i lovens navn,” brøler han.

Han har voldt Hanne Påtges så meget ondt med sin hævnlyst. Det mindste, han kan gøre, er at tiltrække sig ilden og falde på ærens mark.

“Hvis De kommer ét skridt nærmere, får jomfru Påtges en kugle for panden,” lyder det derindefra.

“Reumert, De glemmer noget,” siger Hanne. “Det var mig, der havde pistolen med herop.”

“Og hvad så, jomfru Påtges?”

“Jeg lagde den fra mig på gulvet for at lokke Dem frem. Tror De virkelig, at jeg ville overlade Dem et skarpladt våben?”
Hanne betragter roligt Reumert hen over pistolens løb. Han har ikke ændret sig meget, siden sidst hun så ham.

Hun var elleve år gammel. Malle var ti. I sin iver efter at imponere søstrene havde Harboe taget dem med ind til sin arbejdsplads. Det var ikke nogen lang udflugt. De boede dengang i skyggen af Nikolaj Tårn, og Højbro Plads lå knap hundrede skridt nede ad Lille Kirkestræde.

“Hvad siger I så, piger?” sagde han og viste dem ind gennem døren til Det Kongelige Klæde Oplag og ned ad trappen til kælderen. Her fandtes fine æsker med påtrykte blomsterranker. Lange, slanke handsker med perlemorsknapper. Kunstige blomster i et væld af farver. Opsatser, der lignede spiselige frugter. Flæser og broderede tørklæder. Malle dansede omkring mellem fine nipsting og silkebånd, mens Hanne stod tavs og stille og sugede de mange indtryk til sig.

“Sikke to fine piger.”

En tætbygget mand kom ned ad trappen fra afdelingen ovenpå. Håret var redt stramt tilbage med pomade. En lorgnet sad klemt fast over hans krumme næse. Hans nydelige udtale tilhørte en dannet herre af det bedre borgerskab, og han duftede sødt af lavendel.

“Skal sådan to fine piger have en bonbon?”

Han rakte et kræmmerhus med stykker af brystsukker frem. Malle greb begejstret en håndfuld. Hanne kunne ikke få sig selv til at tage et.

“Dette er min foresatte, Adolf Reumert,” fortalte Harboe.
De to mænd blev stående ved trappen og talte lavmælt sammen, mens pigerne undersøgte nipskælderen. Da Hanne forsigtigt følte på et silkebånd, var det, som om det glatte stof kildede mellem fingrene.

“Det er virkelig to fine eksemplarer,” kunne hun høre Reumert sige. “Du beholder vel ikke dem begge for dig selv? Er du indforstået med at dele?”

Det formanede moren også altid Hanne og Malle om at gøre. Det var en god ting at dele. Men noget i butiksbestyrerens dybe stemme lød, som om han ikke ville noget godt.

“Hvad mener De?” spurgte Harboe og lød pludselig ilde til mode. Så godt kendte hun ham allerede dengang.

“Du har måske ikke selv smagt på varerne?” Reumert nikkede mod Malle, der stod foran et spejl og prøvede en rød hat med bred skygge og fjerkant. “Den mørkhårede er din foretrukne, ikke sandt? Du har vel ikke noget imod, at jeg prøver den lyse? Jeg kan lide dem buttede.”

Harboe så sig omkring, som ville han sikre sig, at ingen hørte dem. Nipskælderen var tom, når man så bort fra Hanne og Malle. Det gjorde Adolf Reumert tydeligvis.

“Det er gode, anstændige piger, Reumert. Dem kan De ikke sammenligne med de sølle væsener hos madam Pohlmann.”

“Tro mig, de sølle væsener har også engang været gode, anstændige piger.”

“Måske er mænd som vi skyld i, at de ikke er det længere.”

Hanne vidste godt, at voksne ofte talte i koder, som børn ikke forstod. Men noget i Harboes stemme klang af skam og fornedrelse, mørke gerninger og utugtighed. Reumert ignorerede hans indvending og gik hen mod Malle.

“Skal du med i lagerkælderen, min ven?”

Butiksbestyreren fejede hende ligesom med sig hen mod et sted bagest i kælderen. Først nu fik Hanne øje på en dør bag hylderne. Den stod åben, som et mørkt gab.

“Hvad er der dernede?” spurgte Malle.

“Det er der, jeg gemmer de rigtig fine ting,” svarede Reumert.
Hanne ville råbe højt, skrige til ham, at han skulle lade hendes søster være, men hun stod frosset til stedet. Hendes hals var knuget sammen om en klump af angst.

“De skal ikke med i kælderen,” afgjorde Harboe.

Adolf Reumert rettede på lorgnetten.

“Hvorfor bragte De dem så med herhen?”

“Piger,” råbte Harboe uden at svare sin foresatte, “nu skal vi gå.”

“Øv, vi er jo lige kommet,” klagede Malle. “Jeg vil gerne se de fine ting i kælderen.”

Men Harboe ville ikke høre nogen protester, for en gangs skyld var han striks og kommanderende og skubbede dem op ad trappen og ud gennem døren til gaden. Hanne så tilbage på Adolf Reumert, der stirrede efter dem med noget, som lignede sult, i blikket.

Det var den dag, hun begyndte at trække sig fra Harboe og føle ubehag i hans selskab. På samme måde som hun lige siden har næret en instinktiv afsky for Højbro Plads. Uden at kunne forklare nogen, heller ikke sig selv, hvad modviljen skyldtes. Hun gemte erindringen i et rum i sig selv, et rum til alt det, der var for skræmmende at huske på, ligesom retsbetjentenes besøg i den gamle lejlighed i skyggen af Nikolaj Tårn. Som barn kunne hun ikke gøre noget ved rædslerne, hun kunne knap nok forstå dem. I dag ved hun, at Jensine Bramsen ikke har været Reumerts første fange. Før hende har han haft en lang række af andre fattige piger siddende i sin kælder, som han har skilt sig af med én efter én, efterhånden som han blev træt af dem. Formentlig har han sendt dem til et bordel, hvor de har arbejdet nogle år, før de gik til grunde. Drabene er han først begyndt på for nylig.

Harboe, der aldrig omtalte episoden på sin arbejdsplads igen, beskyttede hende. Det forstår hun nu. Selvom han ikke magtede at standse Reumert, holdt han Hanne og Malle borte fra ham, og fra alt andet, som han frygtede kunne skade dem. Han fortalte aldrig igen om sit arbejde, også han pakkede alt det skamfulde og farlige ind i en kokon af tavshed. Men i aften skal der sættes en stopper for det.

Reumert, der stadig holder pistolen rettet mod hende, trykker på
aftrækkeren. Den forsølvede hammer klikker, for der er hverken fæng-krudt, ladning eller kugle i pistolen. Men havde det været muligt, havde han uden tøven skudt hende, og erkendelsen får hende til at snappe efter vejret.

“Klog pige,” siger han anerkendende.

I det samme begynder betjenten, eller hvad han nu er, at sparke den låste dør ind. Larmen er øredøvende. Instinktivt viger Hanne og Heiberg tilbage, mens Reumert med et fortørnet blik stirrer fra dem til døren.

Plankerne giver efter, og døren svinger op i en sky af splintret træ. Hanne får et kort glimt af kongens monogram under et fregnet, rødskægget ansigt, men i det samme sparker Reumert til tællelyset. Det ruller hen ad gulvet og går ud. Et øjeblik gløder vægen orange nær hendes fod, så forsvinder også den, og et dybt mørke lægger sig over kostumelageret.

Hun hører noget, der lyder som et håndgemæng. Mænd, der stønner og knurrer i hinandens favn, lyden af træ, der bliver slået mod noget, og en tung krop, der falder til gulvet med et brag. Derefter løbende skridt, som forsvinder i mørket.

“Hvad var det?” spørger Morten Suhr oppefra.

“Reumert slog vægteren ned med pistolen,” svarer Heiberg.

Hanne famler sig vej over den store krop midt på gulvet. Hun mærker brystkassen bevæge sig under fuldskægget. Længere oppe er ansigtet vådt. Vægteren bløder, men er i live. Hun fortsætter ud i loftsrummet med lysekronen. I det svage månelys fra de små tagvinduer kan hun se en anden vægter ligge på gulvet under lysekronen. Ham har Reumert slået ned i farten. Han har et rundt ansigt under en høstak aflyst hår. Var det ikke sådan, Malle beskrev den drager, der anbragte pistolen og uret hos moren?

I det samme får hun øje på et svagt, gult skær i en åben dør.

“Han er inde ved bagtæpperne,” råber hun til de andre.

Morten Suhr springer ned fra loftsbjælken, men lander skævt i mørket. Med en ed tumler han rundt og vrider sig.
“Min fod/’ hvæser han.

“Vent her, min elskede,” siger Heiberg og passerer hende i løb. “Jeg tager mig af Reumert.”

Hanne står overrasket tilbage.

Hvad var det, han kaldte hende?
Heiberg hører musik. Det mørke loftsrum med de sammenrullede bagtæpper på hylde efter hylde er kun svagt oplyst af et aflangt hul i gulvet, hvorigennem lamperækken på scenen kaster et ujævnt rektangel op på loftsbjælker og tagspær. Han træder forsigtigt hen til hullets kant og ser langt nede balgæsterne danne halvkreds om to balletbørn, der danser sig vej over scenen med en blomsterkrans til brudeparret. Der er fem minutter til, at Hanne skal på.

“Reumert,” hører han hende kalde fra døren bag sig. “En ting, jeg ikke har forstået, er, hvorfor De slog Harboe ihjel. Var han ikke som en søn for Dem?”

Heiberg ser spørgende tilbage på hende. Med et vink vifter hun ham ind blandt hylderne, og han forstår, at hun vil forsøge at få Reumert i tale, så han kan følge stemmen og snige sig ind på slynglen i mørket.

“Harboe kendte Deres hang til småpiger,” fortsætter hun. “Men kendte han også til det underslæb, De begik mod Det Kongelige Klæde Oplag? Indtægterne, som De undlod at indføre i hovedbogen? Forstod han betydningen af den fuldmagt, som De med hans hjælp fik Knud Lyne Rahbek til at underskrive?”

Heiberg lytter intenst efter tegn på, hvor Reumert gemmer sig, en skraben af en fod mod gulvet, måske en rømmen. Alligevel, eller måske netop derfor, spjætter han uvilkårligt, da den dybe, melodiske stemme lyder igen.
“Harboe vidste ingenting. Jeg ville holde ham ude af hele affæren.” Stemmen kommer fra et fjernt hjørne af det støvede lager. Heiberg holder sig i dækning bag de solidt tømrede hylder, mens han langsomt lister nærmere.

“Så forklar mig, hvordan han kom under mistanke.”

Det har Reumert åbenbart ikke noget at sige til. Heiberg standser op og venter. Musikken til børnedansen på scenen spiller færdig, der er nu kun fire minutter til Hannes entré.

“For medmindre De anmeldte ham, Reumert,” fortsætter hun, “så har jeg svært ved at se, hvordan politiet skulle kende til underslæbet.” “Det var klædefabrikkens ledelse,” kommer det fra en reol ganske tæt på. “De indledte en undersøgelse i december og fandt uregelmæssighederne. Hvad skulle jeg have gjort? Taget skylden på mig?”

“Det havde da været en udmærket idé. I stedet arrangerede De, at al mistanke faldt på Harboe. Han led i månedsvis, selvom han må have anet sammenhængen. Han var så loyal mod Dem, at han hverken betroede sig til sin familie eller til mig. Som tak skød De ham.”

“Han pressede mig. Han mødte op på Tømmerpladsen, få dage før jeg skulle overføre hele varelageret dertil.”

Heiberg er nu kun nogle skridt fra Reumert, han kan høre stemmen ganske tydeligt, men ikke se ham.

“De skød Harboe om aftenen,” fortsætter Hanne. “Ved firetiden om morgenen hjalp Hans Eggert Dem med at flytte ham inden for volden. De svøbte liget i noget af det sækkelærred, der bruges til at afdække tømmerstablerne, og lagde pistolen ved hans fødder, så det lignede selvmord ...”

Med ét kaster en tætbygget skikkelse sig over Heiberg bagfra og lægger en arm om hans hals. Reumert har kun talt løs for at lokke ham i en fælde.

“De er ikke så dum, som De ser ud til,” hvæser slynglen ind i hans øre.

“Det er, fordi jeg ikke ser så klog ud, som jeg er.”

Han snor sig i kvælertaget og forsøger at slippe fri, men Reumert er
overraskende stærk, og der kommer hurtigt en rød rand om hans synsfelt. Han mærker, at han bliver slæbt nærmere hullets lysende rektangel i gulvet, afgrunden danser foran ham. Reumert tvinger ham ned på knæ i en sky af sød lavendelduft.

“De skulle ikke have stukket næsen i mine sager, hr. Heiberg.”

Stemmen er forunderligt rolig og velformuleret. Langt under sig kan Heiberg se dr. Ryge komme på scenen i sin røde kongedragt, og han hører de andre skuespilleres overraskede udråb: “Kongen! Kongen her?” og registrerer fortumlet, at der nu er knap tre minutter, til Hanne skal på scenen. Han forsøger at råbe, at hun skal løbe for at nå det, at han nok skal klare sig, men det bliver kun til en hæs kvækken.

“Ha ... anne ...”

“Hende tager jeg mig af bagefter. Det bliver en fornøjelse. De aner ikke, hvor meget hun har kostet mig.”

Røde og hvide lyspletter popper, danser og roterer hysterisk i hans synsfelt, han river og flår i armen, men lige meget hjælper det, han har ikke kræfter til at gøre modstand. Øjeblikket før han glider ind i bevidstløsheden, lyder der en dyb rumlen, og en mængde bløde genstande rammer med tunge bump plankegulvet omkring ham. Reumert stønner og løsner sit greb, endelig er Heiberg fri af den stærke butiksbestyrer, han trækker luft i desperate gisp og får øje på Hanne højt til vejrs på en hylde. Bagtæpperne, som hun med de stærke, ballettrænede ben har skubbet ud over kanten, er faldet som et tømmerlæs ned over Adolf Reumert. Da han ligger stille, halvt tildækket af lærredsrullerne, begynder hun at kravle ned som en frelsende engel, der daler fra himlen.

“Er du uskadt? Blev du ramt?” Hun bøjer sig over ham. “Hvad smiler du ad?”

“Du kalder mig ‘du’,” hvisker han hæst.

“Det har jeg da gjort længe, har jeg ikke?”

Dr. Ryges stentorrøst lyder fra scenedybet, hvor Ebbesen forsøger at fraskrive sig retten til at gifte sig med Elisabeth Munk. Adelsmanden elsker ikke sin tilkommende, han vil hellere have en anden.

“Jeg sværger ved mit kongelige ord,” buldrer Ryges dybe bas. “I skal
føre Elisabeth til alteret - den samme Elisabeth, som jeg stod fadder til og skænkede en sjælden diamant i vuggegave. Elisabeth, tag handsken af Jeres hånd, vis ringen frem.”

“Du skal på scenen,” hvisker Heiberg uden at kunne se Hanne i øjnene, for pludselig slår det ham, at det er hende, der har frelst ham, selvom det burde være omvendt, og skammen får ham til at rødme. “Du har højst et minut.”

“Det er da ligegyldigt.”

“Kongen overværer forestillingen.”

På scenen forklarer godsejer Walkendorff brødebetynget, hvordan hans kone lod den spæde Elisabeth gå med diamantringen i en kæde om halsen, og at den blev stjålet, mens han selv var bortrejst.

“Hvor let at skyde skylden på sin hustru,” buldrer Ryge, “når hun er død og ikke kan forsvare sig.”

Der er nu mindre end et halvt minut til Hannes stikord. Heiberg kan se konflikten i hendes blik.

“Du har ret,” hvisker hun og springer på benene.

Hun når kun et par skridt, før hun snubler. Reumerts hånd har fat om hendes ankel, og Heiberg fornemmer butiksbestyrerens triumferende smil. Der er ikke noget gulv, hvor Hanne lander, kun det lange fald mod scenen, og med et sug af rædsel i hele kroppen ser han sin elskede forsvinde ned gennem det rektangulære hul.
Lysene blænder langt nede. Hannes hænder brænder, idet de knytter sig om bagtæppetrækkets rå reb. Trods smerten holder hun fast og bremser sit fald. Da hun hænger stille, befinder hun sig i højde med snoreloftets rækværk, men for langt borte til, at hun kan nå det. Scenegulvet er stadig langt nede. Skuespillerne har ikke bemærket hende.

Heiberg ligger med overkroppen ud over hullets kant og rækker ned mod hende med begge hænder. Bag ham ser hun Reumert rejse sig, gøre sig fri af bagtæpperne og komme nærmere. Hans hensigt er at skubbe Heiberg ud over kanten, og hun forsøger at advare mod faren, men det bliver kun til nogle anstrengte lyde. Med ét dukker en bredskuldret skikkelse op ud af mørket, som et spøgelse, en hævnende ånd, med kongens monogram på brystet.

Den rødskæggede vægter har blod i hele ansigtet, men blikket er fast og beslutsomt. Bagfra slår han sine stærke arme om Reumert, der vrider sig, gør modstand, får en arm fri og tæver løs på det skæggede ansigt med pistolskæftet. Det er forgæves. Den brede favn opsluger ham. Han skriger halvkvalt, mens de to brydes. Som et uformeligt, sammenfiltret menneskedyr tipper de sammen ud over hullets kant. Uden en lyd falder de forbi hende og synes at svæve i en uendelighed. Så rammer de med et brag scenegulvet nær bagtæppet, ude af syne fra salen. Et sus går gennem publikum ved lyden, men man har ople-
vet værre forstyrrelser i forestillingerne. Dr. Ryge hæver blot stemmen, idet han erklærer sin tvivl om Walkendorffs forklaring.

“Det forekommer mig utroligt,” hører hun ham buldre, “at diamantringen sådan kan være blevet borte. Man har sagt mig, at kæden var af stål og sluttede så fast om barnets hals, at den ikke var let at få løs. Kan I bevise, at denne pige er jomfru Munk? Forsikringer er ikke nok. Den, der har ringen, hun er Elisabeth.”

Det er Hannes stikord. Ringen har hun i lommen, men hun hænger stadig i rebet langt over scenen. Det tunge skørt trækker hende nedad, håndfladerne brænder som ild. Det varer ikke længe, før hun må slippe.

Med ét mærker hun, at hun roligt bevæger sig ned forbi snoreloftets svalegang, mellem snore og reb nærmer hun sig scenegulvets planker. Hun ser op og får øje på Morten Suhr. På sin skadede fod er han humpet hen til rebtrækket, og nu slækker han på det reb, der allerede har reddet hende én gang. Let som en fjer lander hun på sidescenen og slipper grebet. Et øjeblik står hun og vakler. Med rystende hænder finder hun ringen i kjolelommen og tvunger den på fingeren.

“Den, der har ringen, hun er Elisabeth,” gentager dr. Ryge vredt, for han hader uregelmæssigheder i forestillingen.

Hanne undgår at se på Reumert og vægterens sammenfiltrede kroppe. Nedslagsstedet har allerede samlet et lille opløb af ledige statister og scenefolk. Politifuldmægtig Svendsen er blandt dem.

“Den, der har ringen, hun er Elisabeth!”

I Heibergs regibemærkninger står, at Agnete “skælver af frygt over at træde frem for kongen og adelen”. Hanne har ikke svært ved at finde ind til rollen, da hun går ud til Ryge på scenen.

“Kom, mit barn.” Trods det milde tonefald lyser hans blik af raseri. “Stræk hånden ud. Se, her er diamanten. Her står Elisabeth, Munks datter.”

Forvekslingen er opklaret. De sidste replikker falder. Agnete, hvis navn egentlig er Elisabeth, får, med kongens velsignelse, sin Ebbesen, og den anden Elisabeth, godsejer Walkendorffs niece, omfavner hr.
Flemming. Kongesangens forspil bruser fra orkestergraven. Alle synger det vers, Heiberg har digtet til melodien.

Beskærm vor konge, store Gud, beskærm hans slægt.

Lad skjoldungestammen høj og prud bestandig skyde friske skud!

Beskærm vor konge, store Gud, beskærm hans slægt.

Med blomster i sit sølverhår,

han bære, styrket, år for år,

så let som i ungdoms vår, sin krones vægt.

Bifaldet brager allerede, mens de sidste strofer lyder. Hanne hører applausen som en flods brusen gennem det røde plys, da fortæppet går ned.

“Hvad i det hedeste huleste helvede er meningen, tøs?” hvæser dr. Ryge. “Havde du glemt dit stikord, eller gad du bare ikke komme på scenen?”

Hun ignorerer ham og skynder sig ud på sidescenen, hvor Reumert og vægteren stadig ligger. Hun tvinger sig selv til ikke at se på dem. Det, der skal siges, skal siges nu. Om en time kan det være for sent. “Hvem var de to?” spørger politifuldmægtig Svendsen.

“Den ene er en modig vægter, der har sat livet til for at beskytte mig mod den anden - Adolf Reumert.”

“Han skulle jo være død.”

“Det er han også nu.”

Politifuldmægtigen kæmper et øjeblik med at forstå, at hans teori om forbrydelsen ikke holder. Så accepterer han, hvad hans øjne fortæller ham.

“Hvordan er han kommet her?” spørger han.

“Dr. Ryge har ladet ham overnatte i kostumelageret.”

Alle vender sig og ser på den store skuespiller.

“Jeg har aldrig set den mand før,” erklærer han.

“De låste Reumert ind,” fortsætter Hanne uanfægtet, “da han kom
til Dem fredag aften. Han var på flugt fra politiets razzia på Tømmerpladsen. Han havde brug for at forsvinde sporløst, og det forlangte han, at De hjalp ham med.”

“Hvorfor fanden skulle jeg have gjort det?”

“Fordi han truede med at afsløre Deres medvirken i svindelen mod teatret.” Hun vender sig mod Svendsen. “Der var noget, der undrede mig ved Deres udredning forleden. Hvordan kunne Reumert bedrage teatret for så store beløb, uden at dets økonomidirektør opdagede det? Hvis Rahbek fik kvitteringer for de falske indkøb tilsendt sit kontor, gjorde dr. Ryge vel også.”

“Sikke noget forbandet vrøvl,” protesterer Ryge. “Jeg har aldrig modtaget én eneste kvittering fra Det Kongelige Klæde Oplag.”

“Hvordan kan De vide, hvilken butik jeg taler om? Jeg har ikke nævnt dens navn.”

Munden i det brede ansigt mimer. De store øjne blinker. Dr. Ryge slår ud med armen mod de to døde kroppe på sidescenen.

“Jeg har handlet med Reumert. Jeg genkendte ham.”

“De har ellers lige påstået, at De aldrig har set ham før.”

Alle i flokken af skuespillere og statister betragter dr. Ryge.

“Det er ikke det hele,” afbryder en stemme fra trappen til snoreloftet.

Hanne genkender den unge vægter, der lå bevidstløs på gulvet under lysekronen. Han kommer hen mod dem med ild i blikket, bukker sig over sin døde kollega og tager et brev op af hans frakkelomme.

“Min bedste Esther Levy,” læser han med tårer i øjnene. “De har holdt mig for nar. Ikke blot er De væsentligt ældre, end De har ladet mig tro, det er også kommet mig for øre, at De er syfilitisk. Jeg føler mig derfor ikke forpligtet til at opfylde de løfter, jeg i et øjebliks letsindighed har givet Dem. Stadsfysicus og kongelig skuespiller, Johan Christian Ryge.”

For en gangs skyld er Ryge tavs. Politifuldmægtig Svendsen vinker den unge vægter nærmere og tager brevet.

“Hvem er De? De forekommer mig bekendt.”
“Oskar Laurids, dagvægter ved Arresthuset.” Han nikker mod sin rødskæggede kollegas lig. “Og det er min ven og mentor, Jørn Hansen, en retskaffen og ædel mand, der har arbejdet utrætteligt på at afsløre Jensine Bramsens og Esther Levys morder. Brevet fandt han i madam Pohlmanns bordel. Han viste mig det i formiddags.”

Svendsen ser fra den unge vægter til dr. Ryge.

“De kendte altså Esther Levy, Ryge. Ifølge Deres eget brev havde De lovet hende noget. Hvad?”

Den store skuespiller er kommet til hægterne og sætter sit mest uskyldige sceneansigt op.

“Ja, hvad lover man en skøge, som har fortryllet én? Hvis hun opgav sit erhverv, ville jeg betale for en lejlighed, hvor hun kunne bo. Men som jeg også skriver, førte hun mig bag lyset. Hun var ikke nogen uskyldig pige på 14. Hun var en næsten 20 år gammel, forhærdet kurtisane.” “Altså ingen nymfe,” bryder Hanne ind med en blå flamme af vrede i baghovedet, “som De kan have siddende på skødet og kysse og røre ved, som for eksempel min søster Amalie.”

“Kom ikke her med din frelste forargelse, tøs. Ja, jeg holder af unge piger. Den tilbøjelighed deler jeg med halvdelen af byens mandlige befolkning.”

Herrerne blandt statister og skuespillere ser forlegne på hinanden. Ryge tager ikke fejl i sin vurdering. Betagelsen af ungdom og skønhed ligger i tiden.

“Hvem fortalte Dem om Esthers alder og sygdom?” fortsætter Hanne. “Var det Reumert?”

“Det husker jeg ikke så nøje, men det er da muligt. Som sagt har jeg handlet med ham. Hans svindelnumre kender jeg intet til.” Dr. Ryge vender sig mod Collin, der er kommet fra direktionslogen. “Hr. Teaterdirektør, jeg er en hæderlig mand. Betænk dog, hvad det ville betyde for mig, hvis den slags falske beskyldninger blev kendt!”

To skikkelser kommer ned ad trappen fra snoreloftet. Heiberg støtter Morten Suhr, der humper på sin skadede fod. De stopper op og ser med resten af forsamlingen på Collin, der tøver og rømmer sig.
“Mere end dr. Ryges karriere ligger teatrets ry mig på sinde. Jeg må bede Dem underbygge Deres anklager, jomfru Påtges.”

Ryge grynter tilfreds og smiler. Han forventer ikke, at hun kan opfylde Collins ønske. Det glæder hende at skuffe ham.

“Genkender De denne pistol?” spørger hun og bukker sig efter våbnet, der er landet på scenegulvet i nærheden af Reumerts slappe hånd. Den forsølvede hane er slået skæv, og der er kommet en skramme i det smukt ciselerede løb, men det er stadig et elegant våben.

“Har aldrig set den før,” svarer Ryge.

“Den har et serienummer på undersiden af aftrækkerbøjlen: KAP-0346. Som alle teatrets scenevåben stammer den fra Københavns Arsenal. Forleden viste Deres kone mig våbenfortegnelsen. Der står den opført som en del af det kostume, De har på.”

Ryge lægger sin brede hånd på det hvide skråbælte, som for at skjule den tomme pistolskede.

“Den skiderik til Reumert har stjålet den,” påstår han.

“Fortæl os, hvordan han kunne komme til det. Kun De har nøgle til kostumelageret.”

Ryge blegner og famler efter ordene.

“Reumert var fagmand. Forstod sig bedre på tøj end de fleste. Jeg viste ham lageret af lutter stolthed. Han må have taget den.”

Hanne vender sig mod Svendsen.

“Reumert stjal pistolen forrige fredag nat. På Tømmerpladsen havde han skudt Harboe med sin egen pistol - den, som De viste mig i går. Den ville han ikke ofre på at fingere Harboes selvmord. Derfor hastede han ind på teatret for at skaffe pistolen her til veje. Hvis en skarpsindig politimand skulle ane uråd, ville mistanken falde på kostumelagerets forvalter - dr. Ryge.”

Ryge er rystet, men endnu for trodsig til at opgive.

“Den satan misbrugte min tillid. Det gør mig ikke til medskyldig.” “Så forklar os, hvorfor Reumert og Hans Eggert bragte Det Kongelige Klæde Oplags varelager til midlertidig opbevaring i Deres em-
bedsbolig. Heiberg så dem fragte stofrullerne på en hestevogn til Lille Strandstræde 14.”

“Din skide løgner, Heiberg!”

Heiberg trækker luft for at forsvare sin ære, men nu bryder Collin ind.

“Heiberg er min ven og nyder min fulde tillid, Ryge. Jeg vil råde Dem til at sige sandheden. Hvor meget betalte Reumert Dem? Delte De lige over?”

Den store skuespiller glipper med øjnene. Hans brede mund gisper efter luft. Et øjeblik ligner han en fisk på land. Så opgiver han modstanden og slår ud med armene.

“Jeg modtog fakturaerne og konfronterede Reumert med sandheden. Han tilbød mig en andel i byttet. Jeg lod mig lokke.”

“Og Esther Levy?”

“Jeg bad Reumert tage sig af hende. De kan vel forestille Dem min forfærdelse, da jeg hørte, under hvilke omstændigheder hun blev fundet?”

Ryge synker sammen i skuldrene. Knuger sig om sin elendighed. Det er svært at afgøre, om det er skuespil eller ej.

“Men hvorfor skulle Esther Levy dø?” spørger Svendsen.

“Reumert ville have de handlende på Højbro Plads til at snakke om noget andet end klædeoplagets lukning,” svarer Hanne. “Det virkede.”

Collin ser strengt på Ryge.

“Jeg godtager, at De ikke kunne vide, hvad Reumert ville gøre med skøgen. Men teatrets tab vil blive opgjort, og De må betale pengene tilbage.”

“Det lover jeg.”

“De har vel ikke tænkt at lade ham slippe så let?” Hanne ser fra Ryge til teaterdirektøren. “Han har tiet om bedrageri. Han er medskyldig i mord.”

“Jo, men betænk skandalen, jomfru Påtges. Det er ikke kun Ryges karriere, der står på spil.”

Hun forstår godt Collin. Som teaterdirektør er svindlen i sidste ende
hans ansvar. Hans ellers ubesmittede ry kan blive plettet. Måske vil man endda sige, at han har været medvidende.

“Skal han så bare have lov at fortsætte?” Hanne kan ikke længere beherske sig. “Regere enevældigt på teatret? Rage ballettens piger på røven i al fremtid?”

“Jomfru Patges,” irettesætter Svendsen hende, “der er ingen grund til at benytte sådan et frisprog. De må da kunne se, at alle er bedre tjent med at ordne sagen i mindelighed.”

“Havde Ryge været fattig, var hammeren faldet hårdt.”

“Det er muligt, men som jeg har sagt Dem, er alle mennesker ikke lige.”

Ingen af de andre ser smilet i Ryges brede ansigt. Hanne trækker luft til endnu et udfald, men bliver afbrudt af en tør stemme.

“Hm-hm, hvis man må få et ord indført.”

En spinkel, hvidhåret, ældre herre i rød uniformsjakke med epauletter og ordenstegn træder ud af sidescenens skygge.

“Kongen!”

Ordet går som en hvisken gennem skuespillere og statister. Nogle bukker. Andre falder på knæ. De fleste står bare og glor, mens Frederik den Sjette roligt går hen til politifuldmægtig Svendsen og lægger en smal hånd på hans arm.

“Beklager afbrydelsen. Jeg gik bag scenen for at lykønske de medvirkende. I stedet har jeg nydt endnu en forestilling fra kulissen. Hm-hm. Det er artige sager, der er kommet frem her i aften. Hvis jeg har forstået det rigtigt, har Ryge ikke personligt berøvet nogen livet?”

Politifuldmægtigen bekræfter, at det meget vel kan forholde sig, som den store skuespiller påstår. Under alle omstændigheder bliver det svært at bevise det modsatte.

“Selv ikke De, jomfru Patges, kan vel nægte, at dr. Ryge er et stort aktiv for mit teater, som det dårligt kan undvære?”

Hanne bider tænderne sammen og nikker. Ryge har skabt sig en position, der gør det svært at erstatte ham.

“Hm-hm. På den anden side har han indrømmet, at han lod sig lok-
ke afReumerts bestikkelse. Det går nok ikke an at have en sådan mand på posten som økonomichef.”

“Jeg forsikrer, Deres Majestæt, at...” begynder Ryge.

“Jeg vil sætte pris på ikke at blive belært,” vrisser kongen med et hvast blik. “Hvad Ryge har gjort for teatrets økonomi, kan en dygtig embedsmand nok gøre ham efter. Mon ikke jeg kan finde en egnet kandidat i min administration? Hvad angår kostumevæsenet...”

“Det ansvar beholder jeg med glæde, Deres Majestæt.”

“Er De færdig med at afbryde?” Kongens vandede gammelmandsøjne er blevet til smalle sprækker. “I så fald ville jeg sige: Efter hvad jeg hører, er Deres nydelige kone den egentlige forvalter af kostumetjenesten. Hun kan passende overtage titlen og lønnen. De vil for fremtiden indskrænke Dem til rollen som vor mest fremtrædende skuespiller.” Ryge blegner. Det er en betydelig degradering og en beskæring af hans løn med to tredjedele.

“Hm-hm. Derudover kan en mand, der opfører sig slet mod det svage køn, ikke forvente at blive huset af staten. Hvis jeg hører, at De fortsat tager Dem friheder over for ballettens damer, må De fraflytte Deres embedsbolig.”

Ryges brede ansigt bliver rødt af harme, men han kan ikke gøre andet end at tie, samtykke og bukke. Hanne mærker blodet i kinderne, da kongen fanger hendes blik og blinker indforstået.

“Så er der vist ikke mere at sige.” Han ser rundt på de forsamlede. “Tak for en spændende forestilling. Både foran og bag scenen, om jeg så må sige. Hm-hm. Jeg ønsker Dem en god aften.”

På vej ud passerer kongen vægterens og Reumerts kroppe, der stadig ligger, hvor de faldt.

“Bevar mig vel,” udbryder han og standser op. “Han kan vel ikke stadig være i live?”
Hansen ligger ubekvemt i en døs af smerter. Den er gal med ryggen, med benene, med hovedet. Det ene øje er halvt lukket, hvor den skiderik til Reumert slog ham med pistolskæftet. Men det lykkedes ham at frelse Hanne Patges. Så pyt med, at han ikke kan røre sig, eller sige noget, eller for den sags skyld stole på, at det, der foregår omkring ham, er virkeligt. Han har åbenbart modtaget sit livs største lag tæsk, siden han er så medtaget. Sanserne svigter ham, han svæver ud og ind af bevidstløsheden, nu ser han for eksempel en mager, hvidhåret gamling bøje sig ned. Er det Gud? Det kan sgu da ikke passe! Og nu kommer Hanne Patges - søde Hanne Patges, som han engang for længe siden ridsede i et vindue på Bellevue Kro - og aer hans kind, og berøringen sender en strøm af glæde gennem ham. Han vil fortælle hende, at han ikke mente noget ondt med at anbringe pistolen og uret hos hendes mor, eller med opslaget på Børsen, der nær havde lagt hendes karriere i graven. Han kan ikke andet end stønne, men hun smiler så varmt til ham, at han åbenbart må have sonet sin forbrydelse.

Bag hendes mørke krøller skinner et lys, det bliver klarere og klarere. Det er ikke en af scenekantens olielamper. Det ser snarere ud, som om solen skinner gennem teatrets tag og lige ned på scenen. I lyset svæver en skikkelse. Den kommer nærmere, nu står den bag Hanne Patges og ser ned på ham. Det lyse hår bevæger sig, som var det under vand, og nu genkender han det smilende ansigt og de blå øjne.

“Kirsten,” mumler han med sit sidste åndedrag og rækker ud.
To år senere

Søndag den 31. juli 1831

“Så erklærer jeg jer for rette ægtefolk at være.”

Præsten ser på bruden og lukker biblen sammen med et smæld, der giver genlyd under Slangerup Kirkes hvidkalkede hvælvinger. Heiberg følger hans blik og vakler, som var han beruset. Ved hans side står Hanne, eller rettere Johanne Luise, og nu hedder hun ikke længere Påtges til efternavn, nu hedder hun Heiberg. Hun bærer ikke brudeslør, kun en simpel, hvid hørkjole, og i det kraftige, mørke hår sidder en myrtekrans. Da hun vender sig mod ham og ser op på ham med sit dybe, mørkeblå blik, pumper ekstasen gennem ham. Han er den lykkeligste mand i verden, hans liv har nået sit zenit, han kan ikke ønske sig mere, men gør det så straks alligevel. Han ønsker nemlig både præsten, der ellers er hans gamle ven og huslærer, og de få vidner på kirkebænkene langt bort, han ønsker at omfavne sin kone, han ønsker at trække kjolen af hende centimeter for centimeter og trykke sig nøgen ind til hende og røre og kæle og bide blidt. Han behersker sig og nøjes med at trykke hendes hånd, læne sig frem og plante et ærbart kys på hendes kind.

I præstegårdens lavloftede stue venter et herligt middagsbord, og i løbet af den næste halve time kommer bryllupsgæsterne dumpende én efter én. Heiberg har for alt i verden villet undgå den kødrand af nysgerrige, der altid indfinder sig, når kendte personer bliver gift. Den måbende offentlighed har en umættelig trang efter at vide alt, med undtagelse af det, der er værd at vide, og derfor er de indbudte kun
lokale fra egnen, som er behørigt beærede over invitationen og hilser med høflige smil.

“Rejser herskaberne hjem til byen straks?” spørger Slangerups amtmand, en rund og jovial ældre herre.

“Nej, vi har lejet et værelse på kroen i Frederikssund et par dage,” svarer Heiberg. “Vi vil se egnen omkring Jægerspris, der skulle være så skønt.”

“Jo, dersom at man holder meget af skov,” bidrager en lokal godsejer, der tydeligvis sætter mere pris på sine marker. “Men derefter går det vel hjem til Kjøvenhavn?”

“Nej, for efter Frederikssund har vi lejet et hus i Lyngby hele måneden.” Nu er han nær ved at boble over af begejstring, det er virkelig højst upassende, men han kan ikke styre sig. “Først når man er gift, kan man lukke sin dør og blive befriet for al påtrængenhed.”

Han blinker til Hanne, som smiler kærligt igen. Det har varet mere end to år at nå så vidt, og han føler sig berettiget til at nyde situationen. Den værste forhindring på vejen var Christopher Hvid.

Heiberg vidste godt, at den unge operasanger besøgte Hanne hos moren i tiden efter affæren med Harboes død, men han regnede med, at de bare øvede roller til et eller andet nyt stykke. Han skulle blive klogere.

“Hanne og jeg har fået den vane at tilbringe formiddagene sammen,” fortalte moren i sin hyggelige stue på Christianshavn en aften, hvor Hanne var på teatret. “Så sidder vi her og taler om løst og fast.” Hendes tone var underligt stiv og formel, og hun havde omhyggeligt ventet med at sige noget, til Dorothea, den trivelige jyske stuepige, var gået.

“Det lyder hyggeligt, mor,” sagde han og satte koppen til munden. “Jo, såmænd. I går fortalte hun mig for eksempel, at hun er forlovet.” Han fik kaffen galt i halsen.

“Forlovet? Med hvem?”

“Med Christopher Hvid.”
Moren fortsatte med at fortælle, at den stakkels pige havde siddet med nedslået blik og tvunget ordene frem, mens hun forklarede omstændighederne, som omfattede en våd aften hos Wexschalls, champagne i glassene, Hvid og Hanne alene i stuen, Hvid på knæ og Hanne for omtåget til at protestere. Åbenbart havde hun længe villet fortælle nyheden, men må have anet, at den ikke ville blive godt modtaget. “Hvordan kunne hun være så letsindig?” udbrød han.

“Du må ikke bebrejde hende. Jeg er overbevist om, at det er madam Wexschall, der står bag. Jeg har hørt, at hun nu ofte ses i selskab med Nielsen, som før forlovelsen sværmede meget for Hanne.”

“Men Anna Wexschall er gift.”

“Ikke ret meget længere. Hun og Frederik Wexschall skal skilles, og det samme skal Nielsen og hans kone.”

Han sad et øjeblik lammet af de oprørende tidender, som han ikke havde anet det mindste om, selvom det måske nok burde være faldet ham ind.

“Hvordan kan madam Wexschall være så letsindig?” udbrød han. “Publikum har altid haft sympati med hende, fordi hun udholdt et ægteskab med så kras en mand. Hvis hun lader sig skille fra ham, vil man sige, at hun har gjort ham til skamme, at hun er et løst og letsindigt fruentimmer. Det kan betyde enden på hendes karriere.”

“Det er måske af samme grund, Hanne ikke tør bryde med Hvid.” Heiberg forstod, hvad hun mente. Kongen forsvarede Hanne, da hun blev angrebet på grund af sin jødiske afstamning. Han ville ikke på samme måde gå i brechen for en kvinde, der gjorde en ende på en fordelagtig forlovelse.

“De to virker nu ikke videre lykkelige,” fortsatte moren. “Hver gang Hvid kommer, bliver Hanne utidig og rastløs. Tit sidder hun med sit håndarbejde og ignorerer ham. I sidste måned havde han sin mor med, en kolerisk lille kone af svensk afstamning, der hundsede rundt med ham og misundte sin kommende svigerdatter hvert kærligt blik, sønnen sendte hende. Jeg tror ikke, Hanne længes efter at komme i familie med hende.”
“Det spiller ingen rolle,” sukkede Heiberg. “Hvis Hvid insisterer på sin ret, må hun gifte sig med ham. Alt andet er utænkeligt.”

Hanne fik mere at gøre på scenen end nogensinde før. Hendes popularitet hos publikum var konstant stigende, hun blev udvalgt til roller, som tidligere ville være gået til andre, og om sommeren drog hun på turné til Norge, hvilket efter alle efterretninger var en stor succes. Det så dog ikke ud til at gøre hende gladere, og da næste sæson begyndte i september, så Heiberg hende slæbe sig nedbøjet rundt på teatret som et spøgelse. Han ville gerne muntre hende op, men det faldt ham svært under omstændighederne.

Først da sommeren igen nærmede sig, begyndte det hele at lysne. Efterretningerne fra hans mor lød nu på, at de forlovede sås sjældnere, og når de gjorde, sad de ofte i hvert sit rum, det hændte endda, at de skændtes og skiltes som uvenner. En af de sidste aftener før teatrets sommerlukning tilkaldte moren ham for at fortælle om den nyeste udvikling.

“Hvid var her for et par dage siden,” sagde hun over kaffen. “Der blev ikke sagt tre ord mellem dem hele aftenen.”

“Det er jo sket før,” sukkede han. “Hun hænger stadig på ham.”

“Jo, men hør nu: I går morges kom der brev fra ham. Hanne tog det med ind på sit værelse og sad længe med det.”

“Hvad mon der stod i det?”

“Ja, det ville jeg også gerne vide. Jeg fik en chance for at se det, da hun tog på teatret, og jeg helt tilfældigt gik ind for at støve af.”

“Du har da ellers Dorothea til den slags arbejde.”

“Ja, måske nok, men indimellem gør jeg det selv. Brevet lå på bordet ved vinduet, næsten foldet ud. Hvid skrev og spurgte, om Hanne følte sig ulykkelig sammen med ham, og om det var deres forbindelse, der var skyld i det mismod, han havde bemærket hos hende i den seneste tid.” “I den seneste tid!” gentog han og fnøs. “Hele året, snarere.”

“Lyt nu. Hun må have skrevet tilbage med det samme, for om aftenen kom han på besøg, og de sad længe sammen inde på hendes værelse.”
“Hvad sagde de?”

“Ludvig, det kunne jeg jo kun vide, hvis jeg var den skamløse type, der lytter ved dørene. Og det er jeg ikke.”

“Nej, det er klart.”

“Men lidt af det kunne jeg ikke undgå at opfatte, for der er jo kun en tynd fløjdør mellem værelset og stuen, og den stod faktisk lidt på klem. Hanne indrømmede, naturligvis med megen takt og delikatesse, at hun ikke følte sig egnet til at gifte sig, at tanken om ægteskab var hende inderligt imod, og at hun af samme grund måtte leve alene. ‘Christopher,’ sagde hun til sidst, ‘jeg beder dig tilgive, at jeg var så letsindig at binde mig, før jeg kendte mine egne følelser,’ og med det rejste den unge mand sig og gik uden et ord.”

“Så vil han altså ikke slippe hende?”

“Det skal jeg ikke kunne sige. Jeg ved kun, at der kom brev til hende igen i dag, efter hun var gået. Her er det.”

“Det er jo åbent, mor.”

“Jeg stod med det i køkkenet, mens jeg kogte tevand. Dampen fra kedlen må have løsnet seglet.”

“Brygger Dorothea ikke din te?”

“Jo, som regel, men indimellem gør jeg det selv.”

“Har du læst det?”

“Ludvig, det kunne jeg da ikke drømme om! Nu henter jeg lim og pensel, og så sætter vi seglet fast igen, så Hanne ikke opdager noget.” Hun lod ham sidde med kuverten, og selvom han var fristet, kunne han godt indse, at hun selvfølgelig havde ret. Men da hendes fravær trak ud, læste han alligevel den indledende hilsen, derefter den første sætning, og før han vidste af det, havde han læst hele Christopher Hvids korte meddelelse:

Min kære søster

Jeg tilgiver af mit fulde hjerte din letsindighed og håber at måtte beholde de små gaver, jeg har modtaget af din hånd. Jeg håber også, at du vil gemme mine erkendtligheder til erindring om vort
venskab. Jeg forsikrer dig, at jeg altid vil følge dig og glæde mig over den lykke, som jeg er overbevist om, at du vil opnå.

Din trofaste broder

“Mor ,” råbte Heiberg, “Hvid skriver om venskab og kalder Hanne for søster!”

“Ja,” svarede hun fra entréen, “er det ikke herligt?”

Da Hanne endelig slap ud af forlovelsen med Christopher Hvid, indstillede hun sig på, at hun måtte leve sit liv uden en mand. Hun havde ikke overdrevet, da hun sagde til ham, at tanken om ægteskab var hende inderligt imod. En aften kort efter bruddet besøgte hun sin familie i Vingårdsstræde og mærkede, at moren havde noget på hjerte.

“Da din far og jeg mødtes,” begyndte hun, “lå det ham overordentligt på sinde, at jeg skulle indvies i hans katolske tro. Det gjorde jeg gerne, for jeg havde jo ingen gode minder fra ghettoen i Frankfurt. Han henvendte sig til den katolske præst, hier in der Stadt, og jeg begyndte at gå til undervisning. Jeg var på din alder, og til min ulykke viste det sig, at pateren fandt mig meget smuk. Jo mere tid jeg tilbragte med ham, jo mere efterstræbte han mig. Han blev gal af elskov.”

Hanne havde svært ved at fatte, at en mand kunne blive gal af elskov efter hendes mor. Ønsket om at omskabe sig i et nyt billede forstod hun dog godt. Det gjorde hun selv hver aften på scenen.

“Til sidst antog præstens kur en så håndfast karakter, at jeg følte mig tvunget til at fortælle din far om den. Du kender jo hans temperament. Deres møde endte sådan, at politiet blev tilkaldt, og din far blev arresteret. Han slap kun for tugthus, fordi kirken ville skjule paterens uartighed. Siden har jeg bestræbt mig på at være en god kristen i ånden, om ikke i dåben, for døbt og indviet blev jeg aldrig. Desværre gik episoden til stadighed din far på. Han begyndte at tro, at alle mænd var ude efter mig. Det var også i den tid, hvor han for alvor begyndte at drikke.
Kilden til vores ulykke lå i paterens begær og din fars dårlige selvtillid. Det er bedre nu, men det har forpestet så mange år af vores ægteskab.” De sad lidt og holdt hænder, uden at moren kunne møde hendes blik.

“Ville det ikke være dejligt,” sagde Hanne til sidst, “hvis et ægteskab var et ligeværdigt forhold? Hvis nu en mand respekterede sin kone nok til at stole på hende og tage hende med på råd. Hvis han kunne enes med hende i ro og fordragelighed.”

“Men Hanne, sådan forholder det sig jo ikke.”

“Nej. Det gør det ikke. Derfor skal jeg heller ikke giftes.”

Da Heiberg lidt efter lidt genoptog sin diskrete kur, tvang hun derfor sig selv til at være forsigtig. Hun lod ham kysse sin hånd, når han fulgte hende hjem fra teatret, men heller ikke mere. Hun smilede og takkede, når han skænkede vin for hende ved Thomasines bord, men ville altid kun have et enkelt glas. Og selvom hun modtog hans små gaver - et guldfingerbøl her, en halskæde der - gav hun ham aldrig grund til at håbe på mere. Lige indtil han en aften i november kom bleg og rystet hjem til dem og fortalte, at hans gamle ven dr. Møhi var sovet stille ind. En tilkaldt læge havde ment, at døden skyldtes en stor dosis opium.

“Møhi har længe været melankolsk,” sukkede han og sank ned i sofaen. “Husker du, mor, at han for et par uger siden sagde, at han ikke var værdig til venner som os, og at det var af godhed og medlidenhed, vi blev ved med at invitere ham?”

“Ja, vi slog det hen.” Thomasine rystede på hovedet. “I stedet skulle vi have vist ham, hvor meget vi holdt af ham, den stakkels, brave mand.”

Heiberg sad med en hånd for øjnene uden antydningen af en vittighed på læben. Hanne gik rastløst rundt i stuen, men satte sig til sidst ved siden af ham. Da hun så tårerne trille ud under hans hånd, besluttede hun sig. Nu skulle det hele ud. Hun kunne ikke gå rundt med det. Så hellere tage straffen og blive smidt på gaden.

“Det er min skyld,” hviskede hun.
“Hvad er din skyld, Hanne?”

“Dr. Møhis død.”

“Hvordan kan det være din skyld?”

Thomasine, der havde bemærket deres fortrolige hvisken, trak ud af stuen og lukkede døren. Hanne kunne høre hende gå nedenunder. Derefter blev der stille. De var alene.

“Dengang jeg boede hos Wexschalls, tilbød Møhi mig ægteskab.” Hun fortalte om frierbrevet og dets betingelser. “Hvis jeg havde sagt ja, så havde han nu været lykkeligt gift. Så ville han ikke have taget livet af sig.”

“Hvem siger, at han begik selvmord?”

“Sagde lægen ikke noget om en stor dosis opium? Det kommer man vel ikke til at tage ved et uheld?”

Heiberg tænkte sig længe om.

“Det er muligt, du har ret.”

“Der kan du se,” fortsatte hun med en klump i halsen. “Jeg har gjort søde, gamle Møhi ondt. Jeg kan ikke blive boende her længere. Jeg må flytte alene et sted, hvor jeg ikke kan komme til at såre andre.”

Hun kunne se på ham, at han ville forsøge at tale hende fra det, så hun rejste sig for at gå. Han holdt fast i hendes arm.

“Hanne, Møhi var dybt nedbøjet, så tænker man ikke klart. Havde han været sig selv, ville han have vidst, at to så forskellige temperamenter som du og han ikke kan trives sammen, uanset hvor stor den gensidige sympati er. Jeg er glad for, at du sagde nej. Din intuition gør dig ære.”

“Det var ikke intuition. Det var egoisme.”

“Møhi ville have dig til at opgive teatret. Var det ikke det, der fik dig til at afvise ham?”

Hun nikkede. Engang havde dansen været hendes et og alt. Nu var det arbejdet med rollerne, der optog hende. Den befriende fornemmelse af i et par timer at blive en anden. Glide ind i sin karakters tanker og følelser og lade sig flyde med ordenes strøm.

“Det var meget egoistisk af ham. Skuespillet er jo din livsgerning,
hele meningen med din tilværelse. Han kunne lige så godt have forlangt, at du skulle skære arme og ben af dig selv.”

“Så den slags ville du ikke bede mig om?”

“Selvfølgelig ikke, men jeg er heller ikke læge. Ingen i det gode selskab vil rynke på næsen ad en dramatiker, der ægter en skuespillerinde. Desuden er jeg af den mening, at et ægteskab skal være et ligeværdigt forhold, hvor mand og kone tager beslutninger i fællesskab, roligt afstemmer sig efter hinandens forventninger og enes i fordragelighed.” Hun blev tavs og mundlam. Denne gang var det, fordi hans tanker om ægteskab flugtede så fuldstændigt med hendes egne. Med ét kunne hun ane konturerne af et liv i frihed, selvom hun bandt sig til en mand. Noget åbnede sig i hende. Hun lænede sig spontant frem og kyssede ham på munden.

“Jeg er ikke meget for lange forlovelser,” siger Heiberg pludselig til alles overraskelse ved bordet i Slangerups præstegård.

Hanne og gæsterne forstår, at han vil holde tale. Snakken forstummer, mens han kommer på benene.

“Lange forlovelser giver nemlig kærestefolk tid og mulighed til at lære hinandens dybe tanker og sande karakter at kende før ægteskabet. Og det er aldrig tilrådeligt.”

Amtmanden er den første, der aner, at gommen spøger. Han griner og nikker.

“Mænd vil gerne være en kvindes første kærlighed,” fortsætter Heiberg. “Kvinder ønsker sig intet højere end at være en mands sidste romance. Når jeg betragter den kvinde, der sidder her ved min side i dag, tænker jeg: Hun er jo en gudinde! Hvordan kan hun være tilfreds med nogen, der behandler hende som et helt almindeligt menneske? Ja, se nu bare, hvor hun ryster på hovedet ad mig. Bag enhver stor mand står en kvinde og ruller med øjnene.”

Nu ler hele bordet. Godsejerens runde mave hopper.

“I sandhed bliver kvinden og manden aldrig lige, før hun kan gå ned ad gaden med skaldepande og ølvom og stadig tro, at hun er tiltræk-
kende. Må det aldrig blive tilfældet.” Han tager sit glas. “Jeg vil gerne udbringe Hannes skål. Men husk, mine herrer, at indtagelse af alkohol kan føre til frygtelige ting, ikke mindst troen på, at man kan synge.”

Da alle hæver glassene, ser Hanne sit snit til at stikke af. Hun klemmer Heibergs hånd og mærker ham klemme igen. Han er i sit es i dag, og hans glæde får hende til at slappe af. Hun kysser ham på kinden og går udenfor. Her kan hun ikke længere høre, hvad han siger, men gæsternes latterbrøl når hende gennem præstegårdens åbne vinduer.

Hun retter på brudekjolen, der er blevet en smule krøllet. Den er stadig kridhvid. Da Heiberg så hende i morges, udbrød han smilende: “Du er så ren som et pillet æg.” Bemærkningen, der ville have fornærmet andre, fik hende til at grine højt. Hun glæder sig over, at de nu kender hinanden så godt, at de kan le ad de samme ting. I den solbeskinnede eftermiddag åbner hun stengærdets slidte låge og går ind på kirkegården. Vinden hvisker i træerne om fremtidig lykke, mens hun standser op ved en beskeden sten. Den ligger i et hjørne under et piletræ ved kirkegårdsmuren. Hun valgte selv placeringen, dengang for to år siden. Det var det mindste, hun kunne gøre.

Hun nåede aldrig at lære den rødskæggede vægter at kende, eller forstå hans motiver til at gøre, som han gjorde. Hans pårørende var det umuligt at finde. Havde hun ikke grebet ind, var han endt i en fattiggrav. Det kunne hun ikke lade overgå en mand, der havde reddet hendes liv.

På gravstenen står kun et navn og en enkelt linje.

JØRN HANSEN Må du finde din Kirsten

Hun har ikke tal på, hvor mange gange hun har overvejet, hvilken historie der mon kan have ligget bag hans sidste ord. Det er ikke alt i livet, der kan eller skal forklares. Hun sukker og ser op i piletræet. Der går en susen gennem bladene. Spurvene kvidrer i hækken. En svale synger over marken bag kirken.
“Hanne!”

Heibergs tale er åbenbart forbi. Han kommer ud af præstegården, omgivet af de muntre gæster, stiger op i den lejede vogn og vinker efter hende.

Hun ser en sidste gang på graven. Der ligger ingen blomster, så hun anbringer sin brudebuket ved stenen. Så vender hun sig for at gå over kirkegården til sin mand.

Hun er så utålmodig efter at komme i gang med sit nye liv, at hun begynder at løbe.
HISTORISK NOTE

Denne bog er fiktion. Mange.af dens hændelser og samtaler har fundet sted som beskrevet, men jeg har tilladt mig at redigere dem for at skabe en sammenhængende fortælling. For eksempel fandt den unge Johanne Luise Patges’ debut i februar 1826 sted på Hofteatret ved Christiansborg, og ikke på Det Kongelige Teater, hvor jeg for kontinuitetens skyld har anbragt den. Og selvom både Georg Buntzen, dr. Møhi, Nicolai Peter Nielsen og Christopher Hvid friede til hende, skete det trods alt ikke inden for få dage. Den udbredte antisemitisme i den tids Danmark er desværre en kendsgerning, ingen kan løbe fra. HEP-tilråbene, slagsmålene i gaderne og beskrivelsen af jødeoptøjerne i 1819 er historisk korrekte. Gentagelsen af urolighederne fandt dog ikke sted i 1829, men først året efter, og selvom Johanne Luise Heiberg, født Patges, var af jødisk afstamning, blev det aldrig et problem for hendes karriere.

Det er i dag svært at forstå, hvor voldeligt det københavnske samfund - ikke mindst dets prostitutionsmiljø - var i starten af 1800-tallet. Der findes ikke mange beskrivelser af guldalderens mørke bagside, men unge kvinder og piger forsvandt rutinemæssigt i bordellernes skyggeliv, hvor de bukkede under for mishandling, sult og kønssygdomme. Madam Pohlmann er fiktiv, men etablissementer som hendes blev ofte drevet af handlekraftige kvinder. Reumert er et navn på en opkrævning fra Det Kongelige Klæde Oplag til kunstneren Ditlev Blunck, som jeg har tilladt mig at digte videre på.
Johanne Luise Heiberg fik et langt sceneliv med utallige succeser og stor anerkendelse. Gennem sin 38 år lange karriere var hun Det Kongelige Teaters vigtigste skuespillerinde og en af sin generations mest berømte danskere.

Hun forlod scenen i 1864, men fungerede som instruktør fra 1867 til 1875, hvor hun trak sig endeligt tilbage - blandt andet for at færdiggøre sin selvbiografi. Det omfangsrige værk, Et Liv genoplevet i Erindringen, der udkom året efter hendes død i 1890, er en af 1800-tallets vigtigste litterære milepæle - også selvom bogen af mange er blevet kritiseret for at bestå af mere fiktion end fakta.

Johan Ludvig Heiberg dominerede dansk åndsliv i en menneskealder. Hans vaudeviller var populære gennem hele 1800-tallet, og Elverhøj er stadig det mest spillede danske teaterstykke med langt over 1000 opførelser.

Foruden dramatikken beskæftigede han sig med digtning, oversættelse, samt litteratur- og teaterkritik i sit blad Kjøbenhavns flyvende Post, som dog ophørte med at udkomme, da han giftede sig. I 1849 blev han udnævnt til direktør for Det Kongelige Teater - et embede der allerede dengang var øretævernes holdeplads - men trak sig i 1856, da kritikken mod ham begyndte at påvirke hustruens popularitet. Han beholdt æreshvervet som censor frem til sin død i 1860.

Johan Gebhard Harboe blev aldrig formelt anklaget for underslæb mod sin arbejdsplads. Den efterfølgende tavshed om hans død tyder på, at mistanken var grundløs, og man hos politi og anklagemyndighed ønskede at tie den pinlige affære ihjel. Den officielle dødsårsag er stadig selvmord på grund af ulykkelig kærlighed til den unge Johanne Luise Patges. Alligevel opretholdt hans søster Arentine Harboe et livslangt venskab med skuespillerinden.

Thomasine Gyllembourg blev, efter sin debut i en alder af 53 år, sin samtids mest populære kvindelige forfatter. Hendes 24 noveller blev
udgivet under pseudonymet “Af forfatteren til ‘En hverdagshistorie’,” selvom hendes sande identitet efterhånden ikke var nogen hemmelighed. Hun skrev om almindelige menneskers liv og problemer, og historierne giver et fint billede af 1800-tallets Danmark. Hun boede sammen med sin søn og svigerdatter til sin død som 82-årig i 1856.

Johan Christian Ryge forlod ved udgangen af teatersæsonen 1829-1830 sit embede som økonomidirektør ved Det Kongelige Teater og blev afløst af en kongelig embedsmand. Betzy Ryge blev, som den første kvinde nogensinde, udnævnt til kongelig kostumebestyrerske. Det hed sig, at Ryge frivilligt afgav sine pligter på grund af nedslidning og “overmåde træthed”. Han vedblev dog at stå på scenen aften efter aften til sin død som 62-årig i 1842.

Anna og Frederik Wexschall blev skilt i 1831. Anna fik nyt efternavn, da hun tre år senere giftede sig med kongelig skuespiller Nicolai Peter Nielsen. Hendes omdømme led stor skade ved skilsmissen, og der gik adskillige år, før hun genvandt sin tidligere popularitet. Nielsens karriere blev ikke berørt af skandalen. Han vedblev at være teatrets førsteelsker mange år frem.

Knud Lyne Rahbek var oversætter, forfatter, dramatiker, redaktør, teaterkritiker og medlem af Det Kongelige Teaters bestyrelse. Sammen med hustruen Kamma var han desuden meget afholdt som vært for den danske guldalders kunstnere og intellektuelle i Bakkehuset. Han døde den 22. april 1830, et år, tre måneder og én dag efter sin kone.

Jonas Collin, jurist og geheimekonferensråd, var direktør for Det Kongelige Teater fra 1821 til 1829, og igen fra 1842 til 1849. Han nåede desuden at være kommissær ved Kurantbanken, medstifter af Sparekassen for Kjøbenhavn og Omegn, præsident for Det Kongelige Danske Landhusholdningsselskab og pioner inden for oprettelsen af det
danske biblioteksvæsen. Han var en af landets mest indflydelsesrige mænd op gennem 1800-tallets første halvdel.

Nathan David, eller Christian Georg Nathan David, som han kom til at hedde efter sin dåb i 1830, blev professor i statsøkonomi ved Københavns Universitet. I 1840 blev han valgt til Københavns Borgerrepræsentation, i 1845 modtog han Ridderkorset, i 1849 blev han valgt til Folketingets første samling, og i 1858 blev han udnævnt til direktør for Nationalbanken. Han døde 81 år gammel i 1874.

Ditlev Blunck rejste til Rom, hvor han bl.a. malede to kendte skildringer af byens danske kunstnere. Han vendte hjem i 1838, men blev landsforvist efter at være blevet afsløret som homoseksuel. Som indfødt holstener kæmpede han på slesvig-holstensk side for løsrivelse i 1848-49. Efter fredsslutningen boede han i Hamborg til sin død i 1853.

Christopher Hvid, der oprindeligt var medicinsk student, fulgte en karriere som habil, men anonym operasanger ved Det Kongelige Teater indtil 1858. Han døde som inspektør ved Sygehjemmet på Rolighedsvej i 1872.

Frederik den Sjette regerede Danmark i 55 år - først som regent for sin sindssyge far, Christian den Syvende, siden som enevældig konge. Han døde i 1839 og blev efterfulgt af sin nevø, Christian den Ottende.

Georg Buntzen studerede flittigt og blev læge. Han nåede dog ikke at bruge sin uddannelse, før han døde af tuberkulose i 1847. Det blev aldrig officielt fastslået, om han var Johan Ludvig Heibergs uægte søn.

Skomager Bramsen var et kendt og elsket ansigt i første halvdel af 1800-tallets København, hvor den jævne befolkning værdsatte hans musikalske evner og muntre, selvkomponerede viser.
Skrædder Bøggild sad i Københavns gældsfængsel i tre år. Her tjente han så gode penge på sin skrædderforretning, at han ved sin løsladelse ikke bare kunne betale sin kreditor, men også havde optjent en mindre personlig formue.

Esther Levy er inspireret af Esther Israel, der levede fra 1760 til 1792. Som jøde og prostitueret var hun både udstødt af sine egne og det omgivende samfund og blev i sine sidste år forsørget af faren, Moses. Virkelighedens Dronning Esther blev ikke myrdet, men døde af syfilis.

Jørn Hansen er fiktiv, men hans opvækst er inspireret af vaneforbryderen Ole Pedersen Kollerød, der nedskrev sine erindringer i fængslet før sin henrettelse i 1840. Kollerøds bog, Mit Liv, giver et sjældent indblik i tilværelsen på bunden af guldalderens danske samfund.