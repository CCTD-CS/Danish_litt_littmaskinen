Drabschef Richard Brøssner tog jakken af og anbragte den på stumtjeneren ved døren, før han som vanligt rev gårsdagens blad af kalenderen på væggen.
Han betragtede det ny blad.
Den 22. maj, 2007, en tirsdag.
Det vidste han i forvejen, men han troede på ritualer.
Hvis han ikke rev bladet af kalenderen, manglede der noget.
Han smed det afrevne blad i papirkurven og skænkede en kop te fra potten, som hans sekretær, Alice Hansen, hver morgen stillede på hans skrivebord under en ulden tehætte, som hun i årevis havde truet med at udskifte, fordi den lignede en rådden muldvarp, som hun sagde.
Brøssner kunne godt lide tehætten, lige som han godt kunne lide den nøgterne vægkalender, og han satte også pris på Alices ofte gentagne ord om den rådne muldvarp.
Den formløse tehætte føltes hjemlig, og det hjemlige kunne man ikke få nok af, når man sad i hans stol.
Han åbnede et af de høje vinduer og lod morgenluften og den rumlende lyd af byen udenfor komme ind.
Himlen over København var høj og lyseblå, og store hvide skyformationer drev langsomt hen over byen på en fredsommelig måde, som gav løfter om en smuk forsommerdag.
Hans telefon ringede, og han tog plads bag skrivebordet og greb det sorte rør.
- Ja, Alice? sagde han.
Alice Hansen sagde, - Jeg vil bare lige minde dig om, at Belling tager på ferie.
Det er hans sidste dag i dag.
Brøssner lagde røret, rejste sig og gik ud i forkontoret, hvor Alice Hansen sad.
Hun så op.
-	Er han kommet? spurgte han.
Hun nikkede.
Hun havde sine gammeldags hovedtelefoner på, dem hun brugte, når hun renskrev noget, han havde dikteret.
-	Han er lige gået forbi, sagde hun højt.
- Han er nok på sit kontor.
Han gav et nik og gik ned ad gangen.
Alice talte altid meget højt, når hun havde hovedtelefoner på.
Hun betjente diktafonen med en fodpedal, så hun ikke behøvede at flytte fingrene fra tastaturet.
Det var meget effektivt, og Brøssner gruede for den dag, hvor hun holdt op eller blev sparet væk, og han blev kostet til at skrive sine egne dikteringer ud.
Han var ikke sikker på, at han ville kunne gøre det, men han var sikker på, at han ikke havde lyst.
Han gik videre ned ad den brede gang.
Det grågrønne linoleumsgulv havde fået den årlige polering, og gangen lugtede godt af bonevoks.
Man kunne spejle sig i det, og der var som regel en eller to travle medarbejdere, som glemte poleringen og tog en røvtur.
Døren til Bellings kontor stod åben.
Brøssner bankede på dørkarmen og kiggede ind.
-	Banke banke på, sagde han.
-	Hvem er det?
lød Bellings stemme.
-	Den irske elev.
-	Hvad for en irsk elev?
-	Eleven O’Clock, sagde Brøssner og trådte ind.
Belling sad ved sit skrivebord og røg en smøg.
Han smilede.
- Den havde du tænkt over.
Brøssner sagde, - Arh, du ved, det kommer til mig ud af det blå.
Belling smilede overbærende.
- Selvfølgelig.
Hvad skyldes æren?
-Jeg ville bare ønske dig god ferie.
Glæder du dig ikke?
-	Jo, såmænd.
Brøssner fortrød, at han havde spurgt.
Alligevel sagde han, - Lade batterierne op.
Belling sendte ham et lille smil.
- Mine batterier fejler ikke noget.
Det var bedst ikke at tvære videre i det.
Belling brød sig ikke om ferie.
Han var ikke den, der holdt aflange, formålsløse spadsereture og romanlæsning på terrassen.
Han nikkede og sagde, - Send mig et postkort og hav det godt.
Belling nikkede.
- Det gør jeg.
Brøssner stod ved vinduet og så bilen køre af sted nede foran.
Han var glad for, at Belling endelig tog en ferie.
Belling havde været i dårligt humør længe.
Brøssner vidste ikke hvorfor, men hans kone, Nina, havde sagt, - Det er, fordi der ikke er en lille fru Belling derhjemme, Richard.
I hans alder skal man ikke være alene.
Især ikke i hans job.
Han havde nikket.
- Måske.
-	Er der ikke nogen på tapetet? sagde Nina.
- En pæn fyr som ham.
-Jeg ved det ikke.
-Hvor længe siden er det, han blev skilt?
-	Det kan jeg ikke huske.
Det er vel fem-seks år siden.
-	Men hun var heller ikke den rigtige for Thor.
Hvad var det, hun hed?
-	Else.
-Hun sagde ikke meget.
- Narh ... sagde Brøssner, mens han huskede en middag i deres spisestue.
Belling havde været en lille smule for beruset og kæk, og Else havde virket trykket og forlegen.
Det havde ikke været nogen succes.
Han gik væk fra vinduet.
Når Belling var fåmælt og modvillig, irriterede og bekymrede det ham.
Det var han ikke i dag.
Skulle han så også bekymre sig om dét?
Belling var 46 og afdelingens dygtigste og mest erfarne efterforsker.
En mand på toppen af sin karriere, hurtig, originalt tænkende, uortodoks og til tider tæt på kanten, men altid med en god grund, som - hvis man vidste, hvornår man skulle lukke øjnene et øjeblik - var rigtigt set og ni ud af ti gange altafgørende.
Selv var han femten år ældre, og selv om Belling uden tvivl regnede ham for en skrivebordsgeneral, som for længst havde hængt støvlerne op, vidste han, at Belling respekterede ham og aldrig tøvede med at vende et problem, heller ikke, når det var Belling, der havde skabt det.
Han holdt øje med Belling.
Efter mere end 25 år i politiet vidste han en del om, hvor hurtigt selv en god strømer kunne træde så meget ved siden af, at efterforskning, gensidig tillid og loyalitet blev til klumper af problemer, som af og til kun kunne løses ved, at den førhen gode strømer måtte søge nye udfordringer.
Belling var ikke typen, der drak.
Så meget vidste han.
Jo, han havde været fuld den aften hjemme hos ham og Nina, men det var forståeligt.
Både Thor og Else vidste, at deres barnløse ægteskab sang på sidste vers.
Det var hårdt for dem begge.
Der var ingen åbenlys grund til, at ægteskabet gik skævt.
De var intelligente, venlige mennesker.
De passede bare ikke sammen.
Belling havde set ting, som ville have forrået eller ødelagt mange andre.
Men Belling var hverken forrået eller ødelagt.
Han havde tilbragt det meste af sin karriere med at udrede drab af
alle slags, og det måtte koste et eller andet sted.
Men Belling var ikke noget pivehoved, som klyngede sig til medicin.
Han tog sin pille og sin kaffe, og så gik han til arbejdet.
To gange i deres ti år i afdelingen havde Belling måttet give fortabt.
To drabsmænd var aldrig blevet pågrebet, og måske var det tanken om dem, der gjorde Bellings nætter svedige og søvnløse.
Han skød tankerne om Thor Belling fra sig og bøjede sig over en svært fordøjelig rapport om strukturændringer i politiet.
Den indeholdt lange, tvivlsomme og konstruerede ord som ‘implementeringsudfordringer’ og ‘procesdynamikoptimering’, og så vidste man, at den endelige punchline lød: Gode ideer modtages, til hvordan personalereduktion kan gennemføres uden kvalitetstab i arbejdsprocessen.
Det var altid den samme sang.
De forhøjede prisnedsættelser.
Illusionen om, at åbenlyse forringelser ved sære trylleslag kunne vise sig at være forbedringer.
Hans sure pligt var at sætte sig ind i embedsværkets jubelkalkulationer i en grad, som satte ham i stand til at modgå dem troværdigt.
Det var kedeligt, men sådan var hans job af og til.
Han læste, noterede, udstødte af og til små, irriterede lyde, indtil han smed sin røde kuglepen fra sig og gav sig til at tænke på Belling igen.
Thor vidste præcis, hvor han skulle hen.
Hans stedsans blev ikke bedre med årene, og selv om yngre kolleger smilede over hans indgroede vane med at kigge på et kort, indtil han kunne køre til destinationen uden at tænke over det, kviede han sig ved at bruge GPS.
Dels var han mistroisk over for teknik, dels satte en GPS ens naturlige stedsans ud af kraft og gav ham en underlig afmagtsfølelse, som han fandt demoraliserende.
Hvis han ikke kunne finde vej til et gerningssted ved egen kraft, kunne han ikke have tiltro til, at han kunne starte en efterforskning.
Han kørte nordpå ad motorvejen, mens han drak sin kaffe.
Kopholderen på instrumentbrættet gav ham en følelse af luksus.
Han tog afkørslen ved Isterødvejen og fortsatte ind i landet, passerede nord om Hillerød og videre ud mod Gribskov.
Det var tre dage siden, han var kørt til Sikringsanstalten i Nykøbing Sjælland, fordi en indsat ville fortælle ham noget vigtigt.
Manden, en benhård, fåmælt sømand, havde stukket tre litauiske søfolk ihjel på et fragtskib i Østersøen.
Derefter havde han smidt dem over bord.
De døde mænd var drevet i land på den svenske østkyst.
Drabsmanden var blevet tilbageholdt og låst inde på skibet, indtil det nåede København.
Der havde ikke på noget tidspunkt været tvivl om, hvad han havde gjort.
Men motivet stod uklart.
Ingen forudgående konflikter, ingen alkohol
eller slagsmål - kun den danske sømands tilsyneladende uforståelige handling.
Manden var blevet sigtet for de tre drab, anbragt i varetægt og efter de indledende afhøringer henvist til mentalundersøgelse.
Undersøgelsen havde konkluderet, at den 48-årige mand led af paranoid skizofreni.
Han erkendte drabene, men hans forklaringer om, hvorfor han havde udført dem, var tågede og omfattede en fantasiperson, som kun eksisterede i hans hoved.
Retten havde idømt ham tidsubestemt forvaring, og han havde tilbragt to år på anstalten, hvor han levede stille og roligt på den medicin, han selv havde indvilget i at tage.
Thor havde afhørt ham i timevis forud for retssagen, og der var opstået en slags kontakt mellem dem.
Den tredobbelte drabsmand havde to personer i sig.
Den ene var let at tale med, den anden lå på lur i hans sind, jaloux og bitter over den almindelige samtale i det røgfyldte afhøringslokale.
Sømanden hed Herman, hans alternative personlighed hed Leo.
Thor vidste ikke, om det var Herman, som havde givet Leo sit navn, eller om Leo bare var Leo.
Thor kunne se i mandens øjne, når hans dæmoniske tvilling fik overtaget og ændrede mandens lavmælte stemme til en aggressiv hvislen.
På et tidspunkt, hvor dæmonen havde nedkaldt forbandelser over ham, havde han sagt, - Nu synes jeg, vi skal lade Herman tale, Leo.
Herman havde stirret på ham, og blikket var blevet mildere.
De havde siddet en tid, før Herman sagde, - Leo sover.
Thor havde ikke været i tvivl om, at det var Leo, der havde stukket de tre matroser ihjel, og at Herman på en måde var sagesløs.
Herman havde fattet tillid til Thor, fordi den infame Leo havde pareret ordre og ladet ham tale.
Men Leo boede i Herman, og derfor havde retten besluttet, at Herman skulle indespærres på ubestemt tid.
Der var ikke mange dømte drabsmænd, Thor havde noget tilovers for.
Og han gik stille med sin sympati for Herman.
Man skulle kende ham godt for at forstå, hvordan hans hjerne fungerede.
Det lod sig ikke forklare.
Herman var i samfundets øjne et monster, som havde berøvet tre familier deres forsørger.
Thor havde taget turen til anstalten, fordi han ikke anså Herman for at være et monster.
Han var også nysgerrig efter at vide, hvad den skizofrene sømand ville.
Han havde været der før.
Han gennemgik den omhyggelige inspektion og turen gennem anstaltens labyrint, indtil han blev lukket ind i et lille rum, hvor Herman ventede.
Han var blevet overrasket.
Herman så godt ud efter omstændighederne.
Han havde taget på, og han var tydeligvis i form.
Hans ansigt var furet og mørkt, men hans øjne havde en glød ligesom den lille, tykke guldring i hans venstre øre.
-Pænt af dig at komme, Belling, sagde sømanden.
-	No problem.
Hvordan går det?
Herman lænede sig ind over bordet.
Musklerne i hans overarme var tydelige og kraftige.
-	Det går godt.
-	Det glæder mig.
Jeg er spændt på, hvad du vil mig, Herman.
Herman nikkede.
- Jeg har en nyhed.
-	En god eller en dårlig nyhed?
-	Det kommer an på.
-	An på hvad?
-	Omstændighederne.
Eller andres nåde, om du vil.
-	Okay.
Lad mig høre nyheden.
Herman smilede let og bøjede sig endnu længere frem imod ham.
- Leo er død, hviskede han.
Thor holdt hans blik.
- Leo er død, gentog han.
- Javel.
Hvornår er det sket?
-	Den treogtyvende marts.
Thor spærrede øjnene op.
- Den treogtyvende marts?
Jamen, det er jo nogen tid siden.
Herman nikkede.
- Jeg ved det.
Men jeg ville være sikker.
Men han er død.
Han har ikke været her i næsten to måneder.
Thor overvejede sit svar.
Det saglige, fornuftige svar ville være, at Hermans medicinering virkede.
At Leos bortgang var et spørgsmål om kemi.
Men han sagde, - Og nu mener du, at tingene stiller sig anderledes.
Herman nikkede.
- Selvfølgelig gør de det.
Leo er død.
Og det var Leo, der fik mig herind, ikke?
-	Jo, det kan man måske sige.
-Og så tænker jeg, at der må være grundlag for at kigge lidt på mit ophold her, ikke?
-Det forstår jeg.
Herman havde betragtet ham en tid, mens han lænede sig tilbage i stolen og foldede hænderne bag hovedet.
- Du tror ikke på mig.
-	Jo.
Det gør jeg faktisk.
Jeg prøver bare at tænke mig frem til, hvad du kan gøre.
Nu, hvor Leo ikke er her længere.
Herman smilede.
- Jeg vidste det.
-	Hvad vidste du?
-	Ja, at du ville tage mig alvorligt.
Thor nikkede.
- Selvfølgelig tager jeg dig alvorligt.
Spørgsmålet er, hvem der ellers kunne tænkes at gøre det.
Jeg kan ikke slippe dig ud herfra, vel?
Herman smilede stadig.
- Det ved jeg da godt.
Men du kender måske nogen, der kan.
Han havde lovet den forvarede sømand at hjælpe.
Tidsubestemt forvaring var en hård dom, men den var ikke definitiv.
Den kunne omgøres, hvis omstændighederne talte for det.
Det var en kompliceret proces, som involverede Retslægerådet, anklagemyndigheden, Kriminalforsorgen og de mennesker, som kendte den forvarede til daglig.
-	Jeg kan hjælpe dig med at sætte bolden i bevægelse, havde han sagt.
- Men jeg kan ikke sige noget om, hvor den triller hen.
Herman havde set på ham.
- Jeg forlanger ikke andet.
Jeg ved godt, at det er et skud i tågen.
Men der er ikke andet end tåge at skyde ud i.
-Det forstår jeg.
-	Ville du lukke mig ud?
-Det ved jeg ikke, Herman.
Det er ikke mit område.
Jeg har ikke den fornødne indsigt.
-	Men når du sidder over for mig, blev sømanden ved, - ser du så en sindssyg?
Taler jeg som en sindssyg?
-	Nej.
Men -
Herman løftede en hånd.
- Jeg ved det.
Det er kun mig, der ved, at Leo er død.
-	Lad mig se, hvad jeg kan gøre.
Jeg taler med ledelsen her, inden jeg kører tilbage.
Og så hører du fra mig eller dem.
Men du må indstille dig på at være tålmodig.
Hermans mørke øjne så lige på ham.
- Jeg er meget tålmodig, Belling.
Jeg vil bare gerne se Aarhus igen.
-	Aarhus?
-	Der bor Line.
Min datter.
Hun har tvillinger på halvandet år.
Dem vil jeg også gerne nå at se.
Thor rejste sig.
- Selvfølgelig.
Vi ser.
Herman blev siddende.
Kæden mellem hans ankler var fastgjort til en ring i gulvet.
De gav hånd, Hermans hånd holdt hårdt fast i hans.
- Tak, Belling.
Tak fordi du gad at køre herop.
Hun gik hen til vinduet og kiggede ud mellem gardinerne.
Det var mørkt nu, men i det fjerne kunne hun se små glimt af gult lys, som om nogen havde hængt lanterner op i træerne længere inde i skoven.
Det var der selvfølgelig ikke nogen, der havde gjort.
Træerne dækkede over lyset fra centerets vinduer, og det frembragte illusionen om lanternerne.
Centeret lå som en isoleret, fjern verden tre hundrede meter fra hendes hus.
Hun var faldet over huset for fem år siden, da hun havde haft allermest brug for at flytte ud af København.
Hun havde lånt et surt sommerhus oppe ved Smidstrup, efter at hun havde sagt sin lejlighed op og solgt de fleste af sine ting.
Ingen vidste, hvor hun var.
En sommerdag var hun cyklet langt ind i landet.
Hun havde med vilje forsøgt at fare vild, og det var lykkedes.
Hun kunne godt lide at cykle uden mål og med.
Hun cyklede gennem skoven, ad stier og øde småveje, mellem træer, over åbne strækninger, ofte uden at møde nogen.
Hun var kommet ud af skoven tæt på Mårum station, overrasket over, hvor hun var.
Hun var cyklet videre ad landevejen østpå, mens hun kiggede efter en vej eller sti, hun kunne tage for at komme tilbage ud mod kysten, da hun havde set huset.
Hun var hoppet af cyklen og havde betragtet det lille rødstenshus, som lå halvtreds meter fra den øde landevej på en lille knold i skoven på vejens sydlige side.
Der var stille og varmt.
Solens stråler plettede den varme, grå asfalt, og hun mærkede lugten af harpiks.
Der var noget ved huset, som fik hende til at trække cyklen resolut op ad jordvejen, som løb tæt forbi det lille hus og fortsatte ind i skoven.
Hun kunne se, at der boede nogen.
I det grønmalede vindue ud mod jordvejen så hun gammeldags køkkengardiner, og ved siden af fordøren stod en gammel, hvid knallert med et mørnet sæde af gummi.
Hun betragtede facaden.
Over den grønne fordør sad et lille tag, understøttet fortil af udskårne, kvadratiske stolper, malet i en mørkere grøn farve.
Malingen skallede af.
Hun stod i husets skygge ved den østlige facade.
Klokken var tre om eftermiddagen, solen var for længst vandret rundt om huset og lyste nu ned på bagsiden.
Hun så ingen hegn eller hæk.
Huset lå frit i skoven, og hun stillede sin cykel op ad muren.
Hun var nødt til at gå rundt om det hus og se, hvordan der så ud på bagsiden, hvor solen skinnede.
Så hun gik langs sydgavlen og kiggede ud i en lille lysning, oplyst af sol.
Hun drejede om hjørnet og det gav et sæt i hende, da en stemme tæt på hende sagde, - Hvad vil du?
På en bænk opad muren sad en gammel mand.
Han var klædt i en snavset, kakifarvet overall, en ternet skjorte knappet helt op, og han bar en sort kasket med blank skygge.
Han havde et ansigt, som mindede hende om en elefant.
Huden var gråbrun og rynket, og næsen og ørerne virkede enorme.
Hans øjne var små og mørke, omgivet af hudfolder.
- Undskyld, sagde hun.
- Jeg hedder Ida.
Den gamle sad stille med ansigtet vendt op mod hende, øjnene knebet i mod solen.
-	Hvad vil du, Ida? sagde han.
-	Jeg cyklede forbi og så dit hus.
-	Nå, det gjorde du?
Hun kunne ikke afgøre, om han var vred.
- Ja.
Og jeg tænkte ... ja, jeg tænkte, at her så så dejligt ud, at jeg blev nødt til at kigge.
Manden løftede en rynket hånd for at skygge for solen.
- Kigge?
Hun følte sig idiotisk.
- Du må undskylde, sagde hun.
- Det var ikke min mening at forstyrre dig.
Han betragtede hende stadig uden at bevæge sig.
Så sagde han, - Vil du have et glas vand?
Det er lummert.
Manden hed Erik Gundestrup.
Han havde inviteret hende ind i det skyggefulde køkken, som stemte næsten fuldstændig overens med de billeder, hun havde dannet i tankerne allerede, mens hun stod på den anden side i skyggen.
Et lavt køkkenbord, ferniseret gulv, et gammelt komfur og et køleskab,
som snurrede.
Et lille spisebord, lysegrønne køkkenskabe og et cremefarvet vægur, som havde været moderne i tresserne.
Erik Gundestrup havde omhyggeligt fyldt et glas med vand ved vasken.
Han havde rakt det til hende og stirret på hende, mens hun drak.
Hun drak grådigt det hele, og den gamle mand smilede.
- Du var mere tørstig, end du anede.
Hun rakte ham glasset.
- Ja.
Tak.
Han sagde, - Så du kan godt lide mit hus?
På komfuret stod en blå emaljeret kaffekande.
Der lugtede svagt af gas, og hun så den gule beholder med slangen ved siden af komfuret.
Gundestrup tog kanden og fyldte en lille hvid kop på køkkenbordet.
Han så på hende.
- Jeg drikker den kold, når det er varmt.
Han hævede kanden imod hende og løftede sine elefantbryn under kasketskyggen.
Hun nikkede.
- Ja tak.
Hun så ham tage en kop i et af overskabene.
Han bevægede sig hurtigt, som om han var bange for, at hun ville fortryde.
- De fleste damer vil ikke drikke den kold, sagde han.
- Det er mit lille trick.
Kold kaffe, når det er varmt.
Den varer hele dagen.
Hun havde sagt, - Må jeg spørge dig om noget?
Elefantøjnene så på hende.
- Det må du.
-	Hvor gammel er du?
Gundestrup smilede.
- Hvor gammel vil du tro?
-Jeg ved det ikke.
Du kan være alt fra halvfjerds til halvfems.
Den gamle mand satte kaffekanden fra sig.
Der var svalt i
det lille køkken, men hun kunne se solstriben på løberen i mellemgangen.
-	Du skal højere op.
-	Højere end halvfems?
Han nikkede.
- Jeg er født i 1902.
-	Så du er ... hundrede år gammel?
-	Kalenderen lyver ikke, sagde han.
- Jeg tror, du er en engel, siden du kommer i dag.
Hun smilede.
- Jeg er ikke en engel.
Men hvorfor tror du det?
-	Fordi, sagde han og så lige på hende, - det er i dag.
Hun var forvirret.
- Hvad er i dag?
Han løftede sin kop imod hende.
- Min fødselsdag.
Jeg er født klokken fire om eftermiddagen.
Så du kan nok forstå, hvorfor jeg troede, du var en engel.
Jeg troede, du var kommet for at hente mig.
Han så op på uret.
- Det er nu.
Nu er jeg hundrede år.
Øjeblikket i køkkenet havde gjort hende berørt, og hun havde taget hans hånd.
- Tillykke, sagde hun.
Hans hånd var varm og
tør.
Hun havde følt, at hun skulle gøre noget ekstraordinært, så hun havde løftet den gamle hånd og kysset den.
Han sagde, - Tænk, at der kom nogen.
De havde siddet ved muren ude bagved med deres kolde kaffe, og han havde sagt, - Jeg arbejdede for skoven.
I fyrre år.
De ville tvinge mig på pension, men det ville jeg ikke.
Så vi blev uoverens.
Jeg sagde lige ud til dem, at de måtte fjerne mig med magt.
Så det blev en lang historie.
Til sidst gav de efter.
-	Gav efter?
Han nikkede langsomt.
- De vidste jo, at jeg ikke rejste frivilligt.
Og de skulle spare.
Så vi indgik et forlig.
-	Hvordan?
Han drejede hovedet imod hende.
Hun kunne mærke den tørre, mugne lugt af hans krop.
Han smilede.
-	De solgte mig huset.
Kontant.
-Hvornår var det?
-	Det er atten år siden.
-	Og så har du boet her alene siden da?
-	Ja, og før.
Men nu kan det være nok.
Der er en dame.
Ved kommunen.
Gerda.
Hun ser til mig.
Og så har vi lavet den aftale, at jeg skal flytte ind på hjemmet i Helsinge, når jeg bliver hundrede.
-	Og det er du nu.
-	I denne stund, nikkede han.
- Så det er jo en kattepine.
-	Vil du ikke derind, da?
-	Jo, det gør mig ikke noget.
Jeg kan ikke komme omkring.
Men jeg ville jo gerne herud af og til.
Så det har jeg da tænkt over.
-	Hvad med huset?
Han nikkede og støttede hænderne på knæene, mens han betragtede græsset foran sig.
-	Det er jo dét.
Hun sagde, - Hvis jeg boede her, måtte du komme alt det, du ville.
Jeg ville købe en bil, så jeg kunne hente dig i Helsinge.
Han drejede hovedet igen.
- Nu skal du tænke dig godt om, før du siger noget.
Hvad hedder du?
-	Ida.
-	Ida, ja.
Det vidste jeg.
Han så længe på hende.
Endelig sagde han, - Du kan købe huset af mig, hvis du vil.
Hendes tanker kørte hurtigt.
Han holdt hendes blik.
-	For hvor meget?
-	Det, jeg gav.
-	Hvad gav du, Erik?
-	175.000.
Det er mange penge.
Det ved jeg.
Men jeg er ikke interesseret i at tjene på det.
Slet ikke i dag, når jeg runder de hundrede.
Hans blik slap hende, og han så lige ud og trak kasketten lidt ned over øjnene.
Hun tog igen hans hånd, og denne gang klemte hun den fast.
- Jeg siger ja, Erik.
Det vil jeg gerne
Han nikkede uden at se på hende, men hans hånd trykkede igen.
- Så siger vi det, sagde han.
Det var den mærkeligste dag i hendes liv.
Der var gået mindre end en time, fra hun havde set huset første gang, til hun havde købt det.
Men det var ikke det mærkeligste.
Efter nogle minutter i solen på bænken, sagde den gamle, - Vil du ringe for mig?
-	Ringe?
Erik Gundestrup sad med lukkede øjne og ansigtet op mod solen.
-Til min sagfører.
Hun havde fundet nummeret på en seddel ved den sorte telefon, som stod på en hylde i mellemgangen.
-	Weissalt, sagde stemmen.
Hun forklarede sit ærinde, og sagføreren sagde, - Det passer fint.
Papirerne har ligget klar længe, og jeg ville alligevel slå et slag ind om Erik med en blomst.
Weissalt var en trivelig mand i slacks, polo og en metallicblå Mercedes.
Han smilede, da Erik tog imod ham ved fordøren.
-	Det er en stor dag, sagde han.
- Tillykke.
Den gamle mand trykkede hånd.
- Har du papirerne med?
-	Selvfølgelig.
Sagføreren så på hende.
- Og du er så køberen?
-Ja.
-	Og I er enige?
Hun nikkede.
- Jeg kan overføre pengene i løbet af et par dage.
Weissalt holdt hendes blik.
- Jeg er nødt til at spørge.
Det er vel ikke bare en ... impuls?
Hun havde følt sig overmodig.
- Jo, det er en impuls.
Men jeg ved ikke hvis.
Min eller Eriks.
Erik Gundestrup sagde, - Det er ment.
Sagføreren så skiftevis på dem i nogle sekunder.
Så tog han papirerne frem.
- Godt så.
Jamen, Erik har allerede skrevet under, så hvis du læser det her og selv skriver under, skulle der ikke være nogen problemer i det.
Den gamle mand hældte kold kaffe i sin kop.
- Jeg sætter mig ud i solen.
De sad ved det lille bord i køkkenet, og hun mærkede Weissalts blik på sig, mens hun læste.
-	Han kan godt lide dig, Ida, sagde han.
- Det er en god handel, han giver dig.
Rigtig god.
-Jeg kan også godt lide ham.
-Men du kender ham ikke?
Hun forklarede, hvordan noget havde fået hende til at standse op og gå op til huset.
Sagføreren nikkede.
-	Erik er ikke overtroisk, men han tror på tilfældet.
Hun sagde, - For to timer siden anede jeg ikke, at huset eksisterede.
Nu har jeg aldrig været sikrere i min sag.
-	Du kom på det rette tidspunkt.
-	Jeg ville ønske, at jeg havde en fødselsdagsgave til ham.
Weissalt gryntede og smilede.
- Jeg tror, du er gaven, Ida.
Så hun skrev under, og det var dét.
Men ikke helt.
Erik Gundestrup sad i solen på sin bænk med kaffekoppen og kasketten ved siden af sig.
Han sad i hjørnet af bænken med den ene hånd lagt oven på den anden.
Hans hoved hvilede mod murens røde sten.
Hans øjne var lukkede, munden let åben.
Weissalt lagde en hånd på hendes arm, og de stod stille.
Inde i skoven kunne hun høre gøgen kukke.
Sagføreren trådte hen til bænken og lagde en hånd på den gamle mands skulder.
- Erik?
Men Erik svarede ikke.
Hun så Weissalt lægge to fingre mod den rynkede hals over skjorteflippens ternede flannel.
Så rettede han sig op og så på hende.
- Herregud, sagde han.
- Han er død.
Det sidste, den gamle mand havde sagt, før han havde taget sin kop for at gå ud i solen, var, - Det er ment.
Sådan havde hun haft det siden den dag.
Hun havde aldrig været overtroisk eller religiøs.
Men der var kræfter, hun ikke kendte, og de havde forenet sig den dag.
Erik
Gundestrup var blæst over hegnet som et tørt blad.
Hun havde overtaget huset og betalt det med resterne af de penge, hendes onkel Rudolf havde efterladt hende.
Hun havde tømt huset, gjort det rent og brugt resten af den sommer på at male og gøre det til sit eget.
Erik Gundestrup havde ingen arvinger, og han havde ikke efterladt instrukser om, hvordan han ville begraves.
Weissalt havde hjulpet hende, og i begyndelsen af august havde de nedsat urnen med den gamle mands aske ved et piletræ i lunden, der omgav huset.
Hun havde købt en brugt Yaris i Helsinge og søgt et job hos et vagtfirma i Tisvilde, som førte tilsyn med velhavende menneskers sommerhuse året rundt.
Hun havde lagt sit gamle liv bag sig og var startet forfra.
Centeret havde forskrækket hende.
Hun var gået ud en tidlig morgen kort efter, at hun var flyttet ind.
Skoven dampede.
Hendes radius var lille, hun kendte kun huset og lunden.
Hun var gået længere ind i skoven ad grusvejen, der løb forbi huset, og efter en tid havde hun haft en følelse af noget tungt.
Hun havde forladt skovvejen og instinktivt var hun gået imod det, der føltes tungt, mens hun ventede at se en sø eller måske en forladt bygning.
Hun gik gennem tæt krat og standsede brat, da krattet holdt op, og plænen strakte sig op mod de store bygninger.
Synet gav hende et chok.
Hun følte sig uforklarligt bedraget.
Hun blev stående i skovbrynet.
Der var ingen at se.
Hun havde skyndt sig hjem.
Skoven var ikke øde.
Der var mennesker og biler ved de store bygninger.
Hun forstod ikke, hvorfor bygningerne var der.
Senere var hun cyklet østpå ad landevejen og havde fundet indkørslen og skiltet.
Statens Center Gribskov.
Hun var splittet mellem sin trang til at vide, hvad Statens Center Gribskov var, og en svag frygt for, hvad denne viden betød.
Nu stirrede hun ud i mørket mod de små pletter af gult lys.
Hun vidste mere nu.
Hun var ikke længere bange.
Hun trak gardinerne tæt til og satte sig ved Erik Gundestrups lille bord i køkkenet.
Han havde gjort, hvad han kunne.
Hermans skæbne var ude af hans hænder.
Men han havde sat bolden i bevægelse.
Han havde ikke de store forhåbninger.
Ingen havde lyst til at tage ansvaret for at løslade en skizofren morder.
Nu kørte han mod en anden del af Nordsjælland, mens han fortalte sig selv, at det ville blive vidunderligt og herligt at tilbringe tre uger alene på et hotel.
Læse bøger, gå lange ture langs stranden, inden han vendte tilbage til kontoret med fuldt opladte batterier.
Men sandheden var, at han havde løjet for Richard Brøssner om morgenen.
Sandheden var, at han var ude af form i en grad, som ville have fået Brøssner til ikke bare at sende ham på ferie, men måske suspendere ham, kræve helbredsundersøgelser og ydmygende evalueringer af hans arbejdsevne.
Men han havde løjet, sådan som han havde løjet for sig selv, siden han var blevet såret.
Han havde ikke taget en pille siden om morgenen, men nu mærkede han suget.
Og han tænkte på den nat på hospitalet i Aalborg, hvor hans fejlbedømmelse af situationen næsten havde kostet ham livet.
En enlig kvinde på 68 år var blevet fundet død i sin lejlighed i en gade, som løb parallelt med Limfjorden.
Hun hed Susanne Jespersen.
Han kunne huske hendes lejlighed helt tydeligt.
Den lå på tredje sal.
Han havde taget flyet til Aalborg lidt over middag.
Det var december, og det sneede.
Han havde taget en taxa fra den lille lufthavn nord for jorden og var ankommet til adressen i den lange gade, mens sneen faldt i store, tætte fnug.
Susanne Jespersen var blevet fundet om morgenen af naboen, som havde nøgle og regelmæssigt tilså den ældre kvinde, som så dårligt.
Susanne Jespersen sad i en gul øreklapstol.
Hun var blevet kvalt med en nylonstrømpe, som stadig sad hårdt viklet om hendes hals.
Hendes ansigt var mørkerødt, tungen stod ud af munden, og de svage, blodskudte øjne var matte og opspilede.
Han havde set på, mens de lokale patologer, teknikere og reddere gennemførte deres metodiske arbejde i lejligheden.
Han havde afhørt nabokonen, en brunhåret sygeplejerske i trediverne ved navn Lotte Arentzen.
De havde siddet i hendes køkken i den spejlvendte lejlighed på den anden side af trappeafsatsen.
Han kunne huske, at hun havde en rund køkkenvægt af lysegul plastic, magen til den, hans egen mor havde brugt til at afveje mel på, når hun bagte brød.
Lotte Arentzen havde været chokeret, men havde afslået til-buddet om krisehjælp.
-	Jeg er sygeplejerske, sagde hun, mens hun tændte den tredje cigaret, mens han havde været der.
- Jeg kan godt klare det selv.
Jeg ved godt, hvordan døde mennesker ser ud.
Han havde ikke behøvet at udspørge hende.
Lotte Arentzen vidste, hvem der havde kvalt den ældre nabo.
-	Du skal tale med hendes eks. Jan. Jan Jespersen.
Han bor i en af blokkene ovre i Nr. Uttrup.
Der, hvor motorvejen kommer op nede fra tunnelen.
Det er ham, der har gjort det.
-	Hvordan kan du vide det?
-Han var her i aftes.
-Så du ham?
-	Nej, jeg hørte ham.
Jeg kunne høre dem derinde.
Sådan var det tit.
-	Hvordan?
-	Ja, de skændtes.
-Ved du om hvad?
Lotte Arentzen havde set på ham og pustet røg i en tynd søjle op over hans hoved.
- Penge.
-Så din nabo havde penge?
-	Ja, så mange havde hun ikke.
Men hun vandt i Klasselotteriet i foråret.
Og selv om jeg sagde det til hende, var hun dum nok til at fortælle gud og hvermand om det.
212.000 vandt hun.
-	Og det vidste eksmanden?
-	Ja da.
Sygeplejersken så på ham.
Hun var ganske køn.
Hendes brune hår var klippet i en lidt gammeldags frisure, kort, med spidser, som hang i buer langs hendes kæbelinje.
- Hun skulle have holdt sin mund.
Som han sad her med lukkede øjne, kunne han huske de mindste detaljer fra den snefygende dag i gaden, som mindede ham om kvarteret i Valby, hvor han selv var vokset op.
Lotte Arent-zens fredsommelige lejlighed med træbøjlerne på stangen under hattehylden i entreen, det mønstrede tapet i okker og gråt, lyden af fremmede, som gik på trapperne, stemningen i opgangen, da de baksede rullebåren med den døde kvinde ned, de hvirvlende snefnug i gadelygternes kegler.
Sammen med to betjente havde han lidt senere banket på Jan Jespersens dør
i en anden opgang på den anden side af tjorden
.Der var ingen hjemme, men en af betjentene havde forhørt sig i opgangen og sagde, - Hvis ikke han er hjemme, sidder han nok ovre ved Lizzy.
-	Lizzy?
-	Det er et værtshus.
Vi kørte forbi det på vej herover.
Så de var kørt en halv kilometer tilbage i snefoget til et afrakket værtshus, som lå i mørket ved siden af en stor mergelgrav ud til den gamle Hjørringvej, som efter Limfjordstunnelens opførelse ikke længere var nogen livlig landevej.
Værtshuset lå ved siden af en lukket Tatolbutik med frønnede trælister på facaden.
Det var et ydmygt, gammeldags værtshus, varmt, mørkt, tæt af cigaretrøg og med rumlende røvballemusik fra små højttalere under det gulnede loft.
Stedet havde en løsrevet, landproletarisk atmosfære, et uddøende tilholdssted for folk, som havde drukket og røget hele deres liv og ikke havde i sinde at holde op, før de døde.
Jan Jespersen drak alene.
Han sad i sin overfrakke ved gardinet i et af vinduerne ud mod den tilsneede landevej.
Han var en knoklet mand.
Hans store hånd holdt cigaretten mellem tommel og pegefinger.
Hans tynde hår stod op i luften og bagfra kunne man se aftrykket af linningen på kasketten, som han havde lagt på bordet foran ølflasken.
Han var stærkt beruset, men stilfærdig, og han modsatte sig ikke betjentenes opfordring til at følge med.
Thor betragtede manden.
Jan Jespersen var kun 72, men hans ansigt var furet og groft, og Thor kunne se, hvordan hvert et åndedrag kostede den spinkle mand stor anstrengelse.
Han havde siddet på bagsædet sammen med Jespersen, da de kørte tilbage mod Nørresundby og broen til Aalborg.
Jespersen sagde ikke noget.
Mens de krydsede broen, begyndte den mistænkte at hive efter vejret.
Hans udånding blev til en hæs raslen, og han bøjede sig fremover.
- Astma, hvæsede han.
- Min inhalator.
Thor havde gravet i mandens lommer i mørket.
Han fandt ingen inhalator.
Han bøjede sig frem mellem forsæderne.
- I må hellere køre på hospitalet, sagde han.
- Der er noget galt.
Det havde ikke varet mere end fem minutter, før de holdt ved modtagelsen på Amtssygehuset på Hobrovej.
Betjenten i førersædet havde ringet i forvejen, og de lempede Jan Jespersen over i den kørestol, som en portør rullede ud under udhænget.
Det sneede stadig tæt.
Han havde stået ved siden af den sammensunkne skikkelse i kørestolen, da han registrerede, at Jan Jespersen bevægede den ene arm og trak frakken til side.
Han bøjede sig frem for at hjælpe manden, og i samme øjeblik mærkede han en skarp smerte i venstre lår.
Han stivnede, hans ansigt var tæt på Jespersens, og den ældede mand grinede.
-	Så kom der et lille prik, rallede han.
- Sådan er det på sygehuset.
Et kvarter senere havde han selv ligget på en briks i et aflukke i modtagelsen, mens en trind kvindelig læge med tørklæde og store, sorte øjne klippede hans bukseben op og sagde, - Det er dybt.
Du bløder meget.
Han var besvimet.
Da han kom til sig selv, lå han samme sted, men lægen var væk.
I stedet stod en rødhåret mand i hvid kittel og netundertrøje ved siden af ham og justerede blodtilførslen fra en pose i et stativ.
Blodet løb gennem en tynd slange og ind i hans arm.
-	Hvad er der sket? sagde han.
-Du har fået en muskel i låret skåret godt og grundigt igennem, sagde den rødhårede mand.
- Nu giver vi dig noget blod.
Han havde lukket øjnene igen.
Han kunne ikke mærke noget, men hans tanker var uklare og forvirrede.
Han havde fucket det op.
Det havde taget ham noget tid at forstå hvor meget.
Jespersen havde erkendt drabet.
Der var ingen mening i at
gøre andet.
Der blev fundet DNA, som matchede hans, på nylonstrømpen, som han havde kvalt sin ekskone med.
Thor så ham aldrig igen.
Da han senere vidnede i retten, lå den knoklede arbejdsmand på lungemedicinsk afdeling, hvorfra han næppe ville blive udskrevet i levende live.
Thor havde tilbragt tre uger alene hjemme i sin lejlighed på Østerbro med at bebrejde sig selv sin uforsigtighed.
Jespersen havde stjålet en riflet bøfkniv på værtshuset.
Han havde sandsynligvis haft den stukket ned i sin ene støvle.
Retten havde lagt til grund, at den astmatiske drabsmand havde været klar over, at politiet ville finde ham, og at han havde stjålet kniven for at kunne forsvare sig.
På hospitalet i Aalborg havde de fortalt ham, at han ville være forblødt, hvis han ikke var kommet hurtigt på operationsbordet.
Det dybe stiksår i hans lår helede udvendigt.
Men efter et par uger gjorde det så ondt om morgenen, at han dårligt kunne komme op at stå.
Han havde været hos sin læge, dr. Malmberg i Århusgade, som havde sagt, - Ja, det der kan du få glæde aflænge.
Halter du?
-	Nej.
Det gør bare helvedes ondt.
Malmberg nikkede.
- Ja, det gør det.
Og det bliver det ved med et godt stykke tid endnu.
-	Men musklen vokser vel for helvede sammen?
-Ja da.
Det er det, der gør ondt.
Men så er der arvæv, blødning ...
du skal genoptræne det lår, Belling, men du skal gøre det meget langsomt.
Hvis du er heldig, holder smerterne op.
Hvis du er rigtig heldig, bliver du så god som ny.
Ingen halten, ingen smerte.
Men det tager tid.
Det var to år siden.
Han havde fået piller.
De tog smerterne, og efter en måneds tid var han holdt op med at tage dem.
Det skulle han aldrig have gjort.
Smerterne vendte tilbage, og han fik en tid hos Malmberg, som tøvende havde udskrevet flere piller.
-	Nu skal vi jo være opmærksomme på grænsen mellem brug og misbrug, sagde han.
- Men okay.
Han var hooked.
Det var ikke svært for ham at skaffe flere piller, og det havde han gjort med den samme rutinemæssige fortrængning, som når han ligesom helt uden at tænke på det købte en pakke smøger og sagde til sig selv, at det så var den sidste.
Nu vidste han, hvordan en pille - eller to - var det eneste i verden, der betød noget.
Han fandt hotellet, som lå på den bevoksede skrænt højt over det blå Kattegat.
Det var et smukt hvidt træhus i to etager med en grusplads på bagsiden.
Han parkerede, bevidst om sin smerte og manglende lyst til at tale med nogen.
Han tog sin kuffert og gik op ad de to trin til verandaen, som strakte sig langs hotellets bagside.
Han gik ind i vestibulen.
En korpulent mand med tykt, gråt hår, rød hud og en mayonnaisefarvet polo stod bag skranken.
Der var pænt, fredsommeligt og lyst.
Han satte kufferten fra sig ved skranken.
- Mit navn er Belling, sagde han.
- Jeg har en reservation.
Manden smilede og kiggede på sin skærm.
- Belling, ja.
Tre uger med pension.
Jeg har givet dig værelse 12.
Der er havudsigt og balkon.
Thor anstrengte sig for at smile ferieafslappet og forventningsfuldt.
- Det lyder glimrende.
Værten greb en nøgle på tavlen bag sig.
- Du har vejret med dig.
Og jeg kan fortælle dig, at vi lægger vægt på fred og ro.
Vi har ikke hverken spa eller fitnesscenter.
-	Rart at høre.
Værten smilede stadig.
- Til gengæld har vi en meget lang trappe ned til stranden.
Jeg plejer at sige, at en tur ned, en dukkert og en tur op igen, er al den fitness, man har brug for, hvis man også gerne bare vil koble lidt fra.
-Jeg har min badekåbe med.
-	Fint, sagde værten.
- Jeg hedder Bent Berthelsen.
Det er mig, der ejer Heatherhus.
Middag er fra klokken 18, reservation ikke nødvendig.
Morgenmad fra klokken 7.30 til klokken 10.
Du skal op ad trappen og til højre.
Han skrev under på formularen og tog trappen op med sin kuffert.
Han mærkede den jagende smerte i låret og det eskalerende sug efter pillen.
Værelset var pænt og gammeldags.
Han åbnede døren til balkonen og stirrede ud over havet et øjeblik, før han tjekkede madrassen i den store seng og lettet konstaterede, at den var hård og ny.
Han greb sin toilettaske i kufferten, fandt pilleglasset frem og tyggede to af de blå piller.
Han lagde sig fladt på sengen og ventede.
Han vågnede svedig og desorienteret og så, at klokken var halv fem.
Solen var vandret om i nordvest og gled langsomt mod horisonten.
Han overvejede at følge værtens råd og tage trapperne til stranden, men opgav.
I stedet tog han et brusebad og skiftede til sit feriedress, Levis, en sort t-shirt og mokkasiner.
Han børstede sin jakke, og klokken 18.30 gikhan ned i spisesalen.
Tre par havde allerede sat sig, og han tog plads ved et bord ved vinduet ud mod det blå hav.
Maden var god og gesvindt serveret, men han var sig ukomfortabelt bevidst, at hans afslappede smil til pigen, der serverede, var tilkæmpet og falsk.
Han bestilte en gin og tonic og drak det halve i én slurk.
Rolig, Belling, sagde han til sig selv.
Her er rart.
I morgen går det bedre.
Alting er så godt, som det kan være.
Men efter en lille time mærkede han abstinenserne.
Derhjemme var hans medicinindtag og slurkene af whiskyflasken så indarbejdede, at han ikke engang behøvede at bebrejde sig selv.
Her, hvor han skulle spille rollen som afkoblet feriegæst, forekom de samme ting ham gedulgte og pinlige.
Han takkede nej til kaffen med en bemærkning om, at han ikke ville ødelægge sin første nats søvn på det dejlige værelse, tømte glasset med rødvin og gik ovenpå.
Han sad på balkonen og så solen gå ned.
Han længtes efter nattemørkets frihed fra tankerne.
Han tog to piller og en sovepille, før han fiskede den flade vodkaflaske op af sin kuffert og tog tre store slurke.
Han skyndte sig i seng.
Han lå i mørket.
Han havde ikke trukket gardinerne for, men alligevel var rummet mørkt som graven.
Selv ikke morfinen og alkoholen kunne bortjage angsten for, at han efter ferien ville være uarbejdsdygtig, og at han pludselig ville finde sig selv i Brøssners kontor, mens chefen helt alene gennemførte det, han kaldte ‘en kedelig snak’.
Fuck det, tænkte han.
Det er ikke nu.
Han sov som en sten og vågnede, da solen begyndte at skinne ind i værelset.
Han lå en tid og betragtede en tynd, gylden lysstribe, som bevægede sig langsomt hen over bordet ved vinduet, ind på væggen og videre ud på gulvet.
Han steg ud af sengen.
Hans ben var stift, men han havde ingen smerter.
Han lavede sine strækøvelser på det blanke gulv og tog et brusebad, mens hans tanker begyndte deres daglige dialog.
Hvis nu du lader pillerne være.
Hvad kan der ske?
Den positive Thor, som foragtede afhængighed af enhver slags, var altid den første og stærkeste stemme i ham, hvis han havde sovet godt.
Men den anden Thor, den pessimistiske og smertende Thor, var aldrig længe om at give sig til kende.
Du ved, hvad der sker.
Du bliver underlig i hovedet, du bliver ude af stand til at fokusere på noget som helst, og når klokken er to, vil du gøre hvad som helst for at få dine piller.
Denne morgen lyttede han til dem begge.
Du tager din pille og nyder din ferie.
Du er misbruger, men dit misbrug bestemmer ikke alt her i verden.
Han var ved at tage tøj på, da hans mobil ringede.
Han betragtede displayet og svarede.
- God morgen, Clarissa.
Du er tidligt på færde.
-	Vækkede jeg dig? spurgte patologen.
Han kunne høre, at hun var på sit fliseklædte kontor under instituttet i København.
-	Nej, jeg er oppe.
-	Hvordan har du det?
-Jeg har det fint, sagde han.
- Jeg er jo på ferie.
Hvorfor?
-	Fordi det havde du ikke, sidst vi sås.
-	Havde jeg ikke?
-Nej.
Han tøvede.
- Sagde jeg noget om, at jeg ikke havde det godt?
-	Nej, men det behøvede du heller ikke.
-	Okay.
Men jeg har det altså fint, Clarissa.
Jeg har -
-	Du lyver, Belling.
Han stod midt på gulvet og stirrede ned mod det blå Kattegat.
Han kunne se skumtoppe.
-	Lyver jeg?
Jeg -
-	Ja, du lyver.
Hvorfor fortæller du mig ikke, hvad der er galt.
-	Jeg forstår ikke, hvad det her er, Clarissa.
-	Okay.
Så lad mig gætte.
Du har ikke været dig selv, siden den gang i Aalborg.
Det sagde du selv.
-	Men det er jo længe siden.
-	Ja, men det er ikke ovre, vel?
-	Hvad mener du?
-	Du tager medicin.
-	Ja...
-	Hvad tager du?
Hans blik søgte hen mod den lille plasticbeholder på skrivebordet.
Selv den lyste i solen.
Hvad fanden, tænkte han.
Clarissa sladrer ikke til nogen.
-	Petidin, hedder det.
Som jeg fik af min læge.
Dr. Malmberg.
Der var stille.
Så sagde hun, - Hvor meget?
Han vævede.
- Ja, hvor meget...
-	Thor, sagde hun, - det er nu, du skal sige det.
Han pustede ud.
- Fire-fem stykker om dagen.
-	Hvor mange milligram er de på?
Han gik hen og tog pilleglasset op.
- Fem.
Hun sagde, - Og alkoholen?
Hans blik gled over til natbordet, hvor den klare flaske med den røde skruehætte stod.
-	Der er ikke noget, der undgår din opmærksomhed, hvad? sagde han.
- Måske skulle du selv overveje at tage noget ferie.
-	Måske skulle du begynde at overveje at vende tilbage til virkeligheden, Belling.
-	Og hvad vil det sige?
-	Det vil sige, at du ikke skal lyve for mig.
Jeg tror ikke på, at din doktor Malmberg udskriver en pæn, daglig dosis morfin to år efter, du fik det stik.
-	Hvorfor tror du ikke på det?
-	Fordi, sagde hun, - det ikke er hans opgave at gøre dig til morfinist.
Selv om det er synd for dig, at du blev stukket.
-	Okay, sagde han.
- Malmberg udskrev dem i begyndelsen.
På et tidspunkt sagde han stop.
Men det duede sgu ikke.
Så jeg var nødt til at skaffe dem på en anden måde.
-	Hvordan?
Han tøvede igen.
- Det vil jeg helst ikke fortælle dig.
-	Nej, men det siger noget, ikke?
-	Hvad?
-	Ja, at du er morfinist.
Du ved det godt.
Du vil bare ikke erkende det nok til at gøre noget ved det.
-	Jeg ved ikke, hvad jeg skal gøre ved det.
Hun sagde, - Nej, men så skal jeg fortælle dig det.
-Jeg har ikke tid, Clarissa.
Jeg skal i gang med at slappe af.
-Det ved jeg.
Men jeg kommer op til dig senere i dag.
-	Det er virkelig ikke nødvendigt, Clarissa.
Jeg -
-	Har du taget morfin her til morgen?
-	Ikke endnu.
-	Du tager fem milligram nu, og så tager du ikke mere, før jeg kommer.
Er det en aftale?
I det øjeblik, hvor han svarede ja, vidste han, at han kun gjorde det, fordi hun havde givet ham tilladelse til i det mindste at tage én pille.
-	Ja, sagde han.
- Det er en aftale.
-	Fint.
Så ses vi senere.
Han nåede ikke at sige tak, før hun afbrød forbindelsen.
Klokken halv tolv så han Clarissa Spetsas’ lysegule Lancia sportsvogn parkere på pladsen, og han gik ud for at tage imod hende.
Han så hende stige ud i solen.
Hun var klædt i en grøn sommerkjole og havde solbriller på.
Synet fik ham til at tænke på en bilreklame fra halvtredserne.
Ikke nogen særlig effektiv reklame - bilen var smart, men Clarissa var smartere.
Hun bar sin slidte lædermappe og smilede til ham.
-	Du ser godt ud, sagde han.
- Det er rart at se dig uden kanindragten eller kitlen for en gangs skyld.
-	Smiger hjælper dig ikke, sagde hun.
- Vi skal tale sammen.
Han nikkede.
- Vi kan sætte os i spisesalen.
Der er snart frokost.
-	Jeg er ikke kommet for at spise frokost.
Du har vel et værelse.
Han trak på skuldrene.
- Ja, hvis du foretrækker det.
Hun betragtede ham.
- Det er vist mere et spørgsmål om, hvad du foretrækker.
Vi skal have en alvorlig sludder.
-	Come on.
Jeg har det fint, Clarissa.
-Det ved jeg.
Det er måden, du har det fint på.
-	Helt ærligt.
Jeg prøver at slappe af.
-	Og hvordan går det med det?
-	Det går fint.
Især hvis jeg ikke bliver afhørt om mine medicinvaner.
Hun så på ham og sænkede stemmen.
- Det her er ikke for sjov, Belling.
Men det er op til dig.
-	Er det ikke lidt melodramatisk?
Hun så på ham og svarede ikke med det samme.
Så sagde hun, - Giv mig et svar.
Skal vi tage det, eller skal vi ikke tage det?
-Hvad hvis vi ikke skal?
-	Så er du på egen hånd.
Det er fint med mig.
Men det er ikke fint med dig.
Han vaklede.
Men sagde, - Okay.
Vi går op på mit værelse.
Han så lettelsen i hendes blik, og i et kort sekund tænkte han på, hvor nemt han kunne have afslået hendes tilbud om hjælp, og hvordan han dermed ville have malet sig endnu længere ind i det hjørne, hvor hans afhængighed havde drevet ham, langsomt, men sikkert.
De gik gennem forhallen og op ad trappen.
Der var stille.
Clarissa sagde, - Hyggeligt sted.
-	Ja, her mangler ikke noget.
-	Nej, der mangler noget i dig.
De nåede hans dør og trådte ind.
Clarissa gik forrest, og han betragtede hende fra ryggen.
Hendes sandaler klikkede mod gulvet.
Hun satte sig i lænestolen ved siden af skrivebordet, mens han trak skrivebordsstolen ud og satte sig.
Hun tog sine solbriller af.
Hendes lysebrune øjne så på ham.
Hun havde fregner, og hendes karamelfarvede hårlokker lod til at nyde friheden fra de plastichætter, hun normalt bar.
-	Gjorde du, som jeg sagde? sagde hun.
-	Selvfølgelig gjorde jeg det.
Én pille til morgen.
De står der.
Hun tog pillebeholderen på bordet og studerede den.
-	Okay, sagde hun.
- Hvordan har du det nu?
-	Fint.
Hun rystede den hvide plasticbeholder.
Den kendte raslen gav ham en sulten, utålmodig følelse, som når man vidste, at der stod en ensom cremelinse ude på køkkenbordet.
-Du har det fint.
Men du glæder dig til den næste pille.
-	Ja, det gør jeg.
-	Hvor har du dem fra?
-	Er det ikke lige meget?
Hun nikkede.
- Jo, fuldstændig.
Men bare det, at du siger, at det er lige meget, får mig til at tænke på fattige pensionister, som sælger ud af deres receptpligtige medicin for at få råd til sprut.
Sig til mig, at det ikke er dér, vi er.
Han så ned og trak på skuldrene.
- Det kan jeg ikke.
-	Okay.
Det vil sige, at dit arbejde nu er hæmmet af tre forhold.
Han spærrede øjnene op.
- Du har tænkt over tingene, hvad?
Hele tre forhold?
Det er da næsten for godt til at være sandt.
-	For det første.
Du er afhængig af et morfinpræparat.
Det er i sig selv nok til, at Richard Brøssner øjeblikkelig ville suspendere dig og ikke indsætte dig i aktiv tjeneste igen, før en ansvarlig læge kunne dokumentere, at du er stoffri.
-	Stoffri?
Du får mig til at lyde som en junkie.
-	Du er en junkie.
Han kløede sig i hovedet.
- Okay.
Jeg er en junkie.
Og for det andet?
-	For det andet siger du nu - mellem linjerne - at du erhverver din morfin på ulovlig vis.
-	Arh, Clarissa.
-	Ja, jeg ved ikke, hvor du får pillerne, men jeg ved, at det er en tand værre end din afhængighed.
Brøssner ville være nødt til at afskedige dig uden videre palaver, hvis din pusher pludselig kom anstigende med et billede af Thor Belling og glad fortalte, at afdelingens seniorefterforsker da for resten køber morfin af ham.
Du ville være færdig, Thor.
-Det sker ikke.
-	Nej, det håber jeg ikke.
Og jeg er ikke Brøssner.
Jeg kan så-
dan set være ligeglad med din afhængighed af morfin og af en pusher.
Men det tredje er næsten det værste.
-	Bare sig det.
Hun så lige på ham.
- Du er jo ikke i stand til at arbejde.
Du er ikke engang i stand til at erkende, at du ikke kan arbejde.
-Jeg har ferie.
Og min hjerne virker glimrende.
-	Ja, det er muligt at motoren roterer, men drivremmen er hoppet af.
Og det vedkommer mig.
Jeg har ingen autoritet over dig.
Men dit arbejde reflekterer på mig.
Og lige nu kan jeg ikke lade være med at tænke på, hvad der sker, når du laver en eller anden åndssvag fejl, som jeg så skal tvære rundt i og gøre værre på instituttet.
Han vidste ikke, hvad han skulle sige.
Hun fortalte ham ikke noget, han ikke allerede vidste.
Så han sagde, - Hvad ville du gøre, hvis du var mig?
-	Komme ud af morfinen og vodkaen.
Hvad ellers?
-	Hvordan gør jeg det?
-Der er to måder.
Du kan tage en kold tyrker.
Han så på hende.
- Hvad er den anden mulighed?
Hun holdt hans blik.
- Afvænning.
Stille og roligt.
Det tog hende kun fem minutter at forklare ham nedtrapningen.
Fra sin mappe tog hun en lille plasticdims frem og anbragte den på bordet.
-	Hvad er det? sagde han.
Hun sendte ham et skråt blik.
- Hvad, er du nu Piet van Deurs?
Det her er en pilleflækker.
Han bøjede sig frem og så hende tage en pille ud af den hvide beholder.
Hun lagde den mellem to V-formede lameller og trykkede en lille vippearm med et skarpt blad ned over pillen.
-	Voila, sagde hun.
- En halv pille.
-	Smart.
-	Det bliver bedre.
Han så hende anbringe den ene halve pille omhyggeligt i v’et og trykke.
- Så er vi nede på en kvart.
Du kan se, at den er meget præcis.
Ikke noget med at bide pillen over og æde den største del.
Han så på hende.
- Du ved, hvad du taler om, hvad?
Hun så på ham, og han så, at hendes øjne var blanke.
- Selvfølgelig gør jeg det.
Jeg har snittet flere narkomaner op, end du har fået varme måltider.
-	Men derfor behøver du vel ikke at vide, hvordan man flækker piller.
-Jo.
-	Hvorfor det?
-	Fordi jeg er nødt til at vide, hvordan de gør.
Hun forklarede ham, hvordan han skulle foretage nedtrapningen.
Han sagde, - Hvad med vodkaen?
-	Hvor meget har du?
-	Knap en flaske.
-	Hvor længe tror du, den holder?
Han så på hende.
- Indtil den er tom.
Hun nikkede.
- Fint.
-	Der er alligevel for langt til købmanden.
Hun betragtede ham.
- Jeg obducerede engang en alkoholist, som var løbet tør for sprut.
Han lå i sengen, alene i lejligheden.
Ved du, hvad han gjorde, da han løb tør?
-	Døde?
-	Ja, han døde, men først da han havde drukket det meste af sin affershave.
Hugo Boss.
Hele kælderen stank af det lort.
Han holdt hendes blik.
- Dér kommer vi ikke hen, Clarissa.
Det lover jeg dig.
-Løfterne kan du give dig selv, Belling.
Han løftede hænderne.
- Okay, jeg lover.
Jeg lover bare.
Og siger tak.
Hun så lige på ham et øjeblik, før hun sagde, - Ikke noget at takke for.
Endnu.
Han lod blikket glide ud mod den blå himmel.
Hendes bedrøvede maner rørte ham og skræmte ham på samme tid.
Han tænkte et kort sekund på sin gudfrygtige mor, som engang havde irettesat ham, da de passerede en bums på gaden, og han lidt længere henne ad fortovet havde sagt en kæk bemærkning om den hærgede mand.
Hans mor var stoppet op og havde taget ham hårdt i armen.
Hun havde drejet ham, så han kunne se tilbage mod den vaklende fulderik.
-	Dér går du, Thor Belling, var det ikke for Herrens nåde.
Han havde tit tænkt på det, men aldrig helt forstået hendes
ord.
Det gjorde han nu.
Han havde aldrig befundet sig på et hotelværelse sammen med Clarissa Spetsas, og da hun sagde, - Jeg må videre, rejste han sig akavet og lidt for hurtigt.
-	Hvor skal du hen?
-	Jeg skal besøge en veninde i Rågeleje.
Sommerhus.
Han nikkede.
- Jeg er glad for, at du ikke kørte hele vejen herop bare for at tale dunder til mig.
Hun stod foran ham på gulvet, og noget i hendes øjne sagde ham, at hendes afslappede antræk måske ikke var retvisende, og at veninden i Rågeleje måske ikke eksisterede.
Han havde et klart billede af, hvad der kunne ske nu, og hvad Clarissa måske håbede, ville ske.
Men øjeblikket passerede.
Hun trådte helt hen til ham, gav ham et hurtigt kys på kinden og sagde, - Gør som jeg siger, Belling.
Ring til mig.
Hun ønskede ham ikke god ferie.
Hun kendte ham, og da han så den gule sportsvogn køre væk, vidste han, at han ville prøve af al magt ikke at skuffe hende.
Badekåbe, trappetrin og dukkert.
Det var al den fitness, man behøvede.
Han gik tilbage til sit værelse for at skifte, og da han begyndte nedstigningen til den stenede strand opdagede han, at han var i bedre humør, end han længe havde været.
Hun havde en fast rute langs kysten, hvor de største sommerhuse lå.
Et sommerhus var ikke længere en sortmalet knaldhytte mellem nogle træer på en naturgrund - i hvert fald ikke, hvis man var rig.
Hun havde en lille notesbog med passwords og koder til alarmer og en billedmappe med fotografier af særligt værdifulde genstande, som hun kiggede på, når hun tjekkede husene.
Det største tilhørte Ib Frederiksen, som i vejviseren stod opført som 'fabrikant’.
Hun anede intet om Ib Frederiksen ud over, at han måtte sælge en del af det, han fabrikerede.
Fabrikantens sommerhus lå en kilometer inde i landet på en svagt skrånende lynghede.
Fra vejen kunne man ikke se andet end en tæt klynge fyrretræer.
En smal vej førte ind mellem de krogede træer.
Ingen postkasse, intet skilt.
Når man kørte ind, opdagede man det massive træhegn, som omkransede ejendommen.
Det var fire meter højt og havde tre strømførende tråde på toppen.
For enden af den dunkle indkørsel nåede man porten, som hverken havde lås, håndtag eller klokke, men bare lignede resten af det tætte træhegn.
Ti meter fra porten stod en metalstander i venstre side af vejen.
Den var forsynet med en låsemekanisme, og hun havde nøglen.
Når hun åbnede klappen foroven, kunne hun betjene et lille tastatur, og hvis hun tastede den rigtige kode ind, gled porten til side, så hun kunne køre ind.
Huset lå midt i det rektangulære indelukke, som var minima-listisk tilplantet med klippede buske, rækker af bambus langs træhegnet, og mellem de grusede stier, terrasser og små stenbassiner og ornamenter.
Stedet mindede hende om en blanding af et japansk tempel og det jødiske museum i Berlin.
Hun parkerede i gruset foran den lange bygning, steg ud og gik en runde i haven, før hun låste sig ind, vel vidende at ingen levende djævel havde været her siden hendes sidste besøg.
Fabrikant Frederiksen og hans familie tilbragte hvert år juli måned på ejendommen.
Hun anede ikke, hvor de ellers holdt til.
Når hun vendte tilbage i august, kunne hun ikke finde tegn på, at nogen havde været der.
Hun kendte alarmsystemet, og hun havde nøgle til det smalle rum bag det store køkken, hvor de mest værdifulde malerier og genstande blev opbevaret i en brandsikret stålcontainer i de elleve af årets måneder, hvor fabrikanten og hans familie slog deres folder andetsteds.
Hendes chef, Børge Mikkelsen, ringede hende som regel op i slutningen af juni.
-	Frederiksens mand ringede, sagde han.
- De lukker huset op på søndag, og familien ankommer mandag.
Så du er ude i en måned.
Hun forestillede sig en konvoj af sorte firehjulstrækkere, filippinske kokke og sarte kvinder, mænd med cigarer og bare fødder i hyttesko, frokost på den japanske terrasse med svaner afklar is.
-Det er modtaget, sagde hun.
Hun kunne af og til føle sig fristet til at kommentere det hysterisk koreograferede sommerliv på de store, skjulte ejendomme, men Børge Mikkelsen var ikke en mand, som værdsatte den slags.
Han var en fåmælt håndværkertype med skægstubbe, brun hud og sølvarmbånd, en mand, som hentede sin selvfølelse og betydningsfuldhed i sin forbindelse med sine rige kunder.
Han kunne sige, - Frederiksens security har skiftet koder på hele systemet per første i ottende.
Så jeg skal bede dig om at opdatere krypteringen på din pc, før vi kan sende de nye.
Okay?
Ja, det var okay.
Børge Mikkelsen med jægerkorpsarmene og den lille rullehue var i virkeligheden ikke andet end en glorificeret poolrenser, men ham om det
.De mest banale beskeder lød i hans mund, som om Richard Gere ville skydive ned i Frederiksens fangegård, mens medlemmer af det svenske kongehus gik i land ved kysten og blev fragtet under bevogtning til celeber sammenkomst hos fabrikanten, som ingen anede hvad fabrikerede.
I den anden ende af spektret - men stadig i rigmandsland -havde hun cellisten Øyvind Wiingaards smukke, tjærede træhus, som lå nogle kilometer fra Frederiksens borg.
Øyvind Wiin-gaard havde en anderledes tiltro til sine mindre heldigt stillede medmennesker end fabrikanten, og Børge Mikkelsen havde flere gange indskærpet hende at holde ekstra godt øje med det sorte træhus, fordi cellisten ikke ’troede på’ alarmer, men havde et mere fatalistisk syn på indbrudstyve, hærværksmænd og brandstiftere.
Ida havde mødt ham.
Han var en stor, ranglet mand et sted i halvtredserne, klædt i hør og sandaler som en guru, med smalle, moderne plasticbriller og de smukkeste mandehænder, hun havde set.
Han havde selv instrueret hende i de amatøragtige og ubehjælpsomme sikkerhedsforanstaltninger, som var alt, han ønskede.
Ida havde stilfærdigt foreslået, at han i det mindste gemte sine litografier og samlingen af keramik væk, når han drog på turné eller indspillede en ny CD med et orkester i Los Angeles, men Wiingaard grinede til hende.
- Jeg har engang fået stjålet en tegning af Chagall, sagde han.
- Og ved du hvad?
Det gav mig faktisk en stor følelse af frihed.
Jamen, godt så.
Cellisten havde tilføjet, - Jeg har kun ét ømt punkt.
Hun løftede øjenbrynene.
- Hvad?
-	Prinsen af Carvillier, sagde han.
~Prinsen af hvad?
Så han havde taget hende med ind i musikværelset i den ene ende af huset.
Han havde åbnet en instrumentkasse af glasfiber og vist hende den tobaksbrune cello, som lå omfavnet af kassens indre, gulgrønne plys.
-	Det er den eneste materielle ting i denne verden, jeg for alvor er knyttet til, sagde han.
- Bygget i Cremona i 1756 af Armand del Pontevecchio.
Han havde taget celloen ud, sat sig med et ben på hver side og givet hende en prøve på prinsens stemme, som han sagde.
Hun havde mærket hårene på underarmene rejse sig koldt, mens hun tænkte på, hvad et par knægte med lightere og spraymaling kunne gøre ved det italienske instrument i løbet af to minutter.
Wiingaard løftede buen fra strengene og så på hende.
- Forstår du, hvad jeg mener?
Hun nikkede.
- Ja, jeg fik tårer i øjnene.
Han grinede.
- Glimrende.
Men det, jeg mener, er, at prinsen og jeg aldrig er adskilt.
Resten ... tjah, det er fint nok, men så længe du bare holder øje med det, så er jeg helt rolig.
Der var rig, og der var rig.
Hun vidste godt, hvem hun bedst kunne lide, men i Børge Mik-kelsens øjne var cellisten en klaphat, som en dag bitterligt ville fortryde, at han ikke havde ladet en betonmur med højspænding og glasskår på toppen opføre omkring sit sorte træhus i Hegnet.
De fleste af ejendommene på hendes liste var mere ordinære, nogle smukke, andre prangende og grimme, så man fik lyst til at hælde benzin ud i stuen og sætte ild til bare for at gøre det.
Husene langs Nordkysten havde det til fælles, at de alle var
ejet af mennesker, som havde råd til et hus nr. 2, som de fleste mennesker i landet ville være lykkelige for at have som hus nr. 1.
Rige svin, med andre ord.
Men uden rige svin ville hun ikke have et arbejde, og hun kørte sin runde i fred og ro, tastede, bippede, låste, låste op, talte antikke møbelklassikere og kobberlamper, malerier, skulpturer og kunstgenstande op, aktiverede kameraer, tjekkede poolpumper, klimaanlæg, lysrobotter, pejsespjæld, sensorer og routere, mens hun tænkte på sin barndoms sommerferier i en campingvogn med fortelt på pladsen i Karrebæksminde.
Denne formiddag i maj havde hun parkeret bag huset, som tilhørte en mand ved navn Georg Skelbæk og hans familie.
Det var et rigmandssommerhus i mellemklassen, et omhyggeligt ombygget træhus i to etager fra første halvdel af 1900-årene, hvidt og smukt, med en høj veranda foran og en glastilbygning på bagsiden, halvt udestue, halvt drivhus.
Familien Skelbæk havde et moderne alarmsystem og desuden rullegardiner i alle vinduer i stueetagen.
Rullegardinerne var en simpel, men forholdsvis effektiv måde at skjule for eksempel de otte antikke Arne Jacobsen-stole, som stod om det lange bord i glastilbygningen.
Hun havde lukket havedøren op og trukket rullegardinerne op, så hun kunne se sig om derinde.
Alt var normalt.
Hun gik ind gennem huset og foretog sine rutinemæssige check, da hun hørte en bil ude foran.
Hun låste døren til verandaen op, trådte ud i det aflange rum med de høje vinduer, og kiggede ud.
Neden for verandaen holdt en chokoladebrun varevogn med lukket kasse.
Den bar ikke et firmalogo.
Hun så en mand hoppe ned fra førersædet, mens hun låste verandadøren op og trådte ud på trappen.
Manden fik øje på hende, og det forekom hende, at han tøvede et øjeblik.
Så smilede han og smækkede bildøren bag sig.
-	Hej, sagde han.
- Jeg vidste ikke, at der var nogen hjemme.
-Det er der heller ikke.
Jeg er fra Nordkystens Sommerhustilsyn.
Han smilede op til hende.
- Okay.
Han var et sted i trediverne, tynd og benet, med hærgede ar-bejdsbukser og en orange T-shirt.
Måden, han var hoppet ned fra førerkabinen på, mindede hende om en amerikansk film - en ranger eller en hestefyr på vej til rodeo.
Han var solbrændt, og hans mørke hår stak ud under den grønne baseballkasket.
-	Og hvem er du så? sagde hun.
Han smilede stadig op til hende og tog kasketten af og tørrede sig over panden med håndryggen.
-	Finn, sagde han, - Finn Obel.
-	Og du troede ikke, der var nogen hjemme?
Han rystede på hovedet og så sig omkring.
- Nej, jeg kom forbi.
Sagen er den, at jeg renoverer møbler.
Skelbæk bad mig kigge forbi.
Han har nogle myrer, som han gerne vil have mig til at male.
-	Myrer?
-	Stole.
Arne Jacobsen.
Hun nikkede.
- Ja, de står i havestuen.
-	Orangeriet, sagde Finn Obel.
- Det kalder man det.
-	Kender du Skelbæk?
-	Ikke sådan.
Jeg har talt med ham i telefonen.
-	Og så tænkte du ...
-Jeg kørte bare forbi, så jeg ved, hvor det er.
Det haster ikke.
Men jeg har en aftale med Skelbæk.
Han skulle have tjekket det med Børge Mikkelsen?
Hun nikkede.
- Min chef.
-	Præcis.
Børge skulle have fået besked om, at stolene skal til lakering.
Men som sagt, det haster ikke.
Ida sagde, - Hvis Børge havde fortalt mig om jeres aftale, kunne du jo i princippet tage dem med, nu du er her.
Finn Obel nikkede og så på hende.
- Ja.
Fint.
Du kan jo ringe til ham.
Men det haster ikke.
Hun trak sin mobil op aflommen.
- Jeg giver ham lige et kald.
Finn Obel så alvorlig ud et øjeblik.
Så smilede han igen.
- Det er okay.
Bare sig, at Finn er herude.
Hun betragtede ham.
- Er du sikker?
Han løftede øjenbrynene, mens han satte kasketten på hovedet igen.
- Ja da.
Giv ham et kald.
Hun satte sig på trappens øverste trin og tastede.
-	Nordkystens Sommerhustilsyn, du taler med Børge, sagde Børge.
-	Ida, sagde hun.
- Jeg står ude hos Skelbæk, og der er en gut, som siger, at han skal hente nogle stole til lakering.
Han siger, at du kender til det.
Børge sagde, - Stole?
Det har jeg ikke hørt noget om.
-	Okay.
-	Sig til ham, at han kan komme herind.
Skelbæk har ikke sagt noget om nogen stole.
-	Okay.
Det siger jeg.
-	Er huset okay?
-	Ja, der er ikke noget.
Alt er i skønneste orden.
Børge sagde, - Ham gutten?
Han er vel i bil?
-	Jeps, sagde hun, mens hun betragtede Finn Obel nede på gruset foran trappen.
Den benede mand bevægede hovedet fra side til side, som om han strakte sine halsmuskler.
- Hvorfor?
-	Skriv lige nummerpladen ned.
Det er sikkert ok.
Jeg har bare ikke hørt noget om det.
-	Det gør jeg, sagde hun.
- Vi ses senere.
Hun slukkede telefonen.
Finn Obel så op på hende.
- Hvad sagde han?
-Han ved ikke noget om de stole.
Obel betragtede hende i nogle sekunder.
- Det var satans.
Skelbæk sagde, at han ville give ham besked.
-	Det har han så åbenbart ikke gjort.
Den tynde mand trak på skuldrene.
- Okay.
Så må jeg jo have fat i Skelbæk igen.
-	God ide.
Finn Obel sagde, - Nu jeg er her.
Ville det være okay med dig, hvis jeg lige tog et par billeder af stolene?
Så jeg kan se, hvilken forfatning de er i, mener jeg.
Det ville gøre det nemmere at give Skelbæk et tilbud.
Ida tøvede.
Der var noget ved ham, som fik hende til at smile indvendig.
- Ja, okay.
Han tog sit kamera i bilen, og de gik rundt om huset til orangeriet.
-	Fint, sagde han, - du har trukket rullegardinerne op.
Hun så på ham.
- Gå bare ind.
Hun så ham trække de skrammede, sorte stole ud og tage billeder af dem.
Det varede ikke længe.
Han smilede til hende.
- Jamen, det var så det.
Du skal have mange tak for hjælpen.
Hun sagde, - No problem.
Dejligt hus.
Du har ikke været her før?
-	Nej, det var derfor, jeg kørte forbi.
Så jeg ved, hvor det er.
Han var lækker,
tænkte hun.
Hun sagde, - Hvordan kunne
du så vide, at der er rullegardiner i orangeriet?
Du sagde lige, at det var godt, jeg havde rullet dem op.
Han så lidt ned, før han rettede blikket mod hende igen.
- Det gik jeg bare ud fra.
De fleste har gardinerne trukket for, når de ikke er i huset.
Hun sagde, - Så ved du måske også, hvor folk gemmer deres øl?
-01?
Hun nikkede.
- Ja, det er pænt varmt, ikke?
-Jo.
-	Der er noget særligt ved at sidde med en kold øl i solen, når man fortæller løgnehistorier, ikke?
Han grinede lidt forsigtigt.
- Løgnehistorier?
Hun nikkede igen.
- Ja, Finn.
Løgnehistorier.
De fandt en sixpack Classic i viktualierummet bag det autentiske køkken, og hun tog to ud af plasticen og rakte ham den ene.
-	Skal vi sætte os udenfor?
Finn Obel nikkede bare.
Lidt efter sad de under et træ.
Store hvide skyer drev hurtigt over forårshimlen.
Det var varmt på en forårsagtig måde, uvant efter de sidste måneders grå kulde.
Finn Obel lod til at vente på, at hun sagde noget, så hun sagde,
-	Det er en fin bil, du har.
Jeg kan godt lide den brune farve.
Der mangler kun et logo, måske i guld.
‘Finn Obel Møbelrenovering’.
Hun viste med hænderne, hvordan det skulle stå.
- Guld og brunt.
Det ville se flot ud.
-Jeg har tænkt på det.
-	Det er lidt kedeligt, at sådan en flot, blank kassevogn ikke signalerer et eller andet.
-Jeg ved det.
-	Men du er måske ikke vild med at signalere?
Han så på hende under kasketskyggen.
- Hvad mener du?
Hun tog en slurk af den kolde øl, før hun sagde, - Lad mig være ærlig, Finn.
Jeg tror, du har været her før.
Jeg tror derimod ikke, at du har talt med Skelbæk eller Børge.
-	Hvorfor tror du ikke det?
-	Fordi, sagde hun og holdt hans blik, - fordi jeg tror, du er en tyv.
Finn Obel grinede lidt.
- Hvorfor tror du det?
-	Det gør jeg bare.
Han bevægede hovedet lidt til siden.
- Du ved, hvad man siger.
Tyv tror, hvermand stjæler.
-Det kan der være noget om.
Han sad stille i skyggen under træet og betragtede hende.
- Siger du, at du er en tyv?
-	Nej, jeg siger, at der kan være noget om, at tyv tror, hvermand stjæler.
-Men hvor ved du det fra?
-Jeg ved ikke noget.
Det var dig, der sagde, at tyv tror, hvermand stjæler.
Finn Obel nikkede og så frem i græsset foran sig, som om han kiggede efter noget.
-	Har du tabt dine nøgler? sagde hun.
-	Nej, jeg kigger efter fadet med den varme grød.
Hun grinede.
- Den varme grød?
Han så lige på hende.
- Ja, den varme grød, som du går om.
Det virker, som om du vil fortælle mig et eller andet.
Hvad hedder du?
-	Ida.
Det har jeg sagt.
-	Hvad mere?
-	Geldzahler.
Han trak mundvigene ned og så imponeret ud.
- Ida Geldzahler.
Det var et flot navn.
Hvad er det, du ikke ved, om du vil fortælle mig, Ida Geldzahler?
Hun smilede med øjnene direkte på hans.
- Det venter vi lidt med.
Men lad mig spørge dig om noget.
-	Spørg du bare.
-	Har du det sådan, at du somme tider bare hader rige svin?
Spørgsmålet forbløffede ham, men ikke så meget, som hun
havde forventet.
Han nikkede langsomt.
-	Ja, sådan har jeg det ret tit.
Eller - hader er måske lidt hårdt.
-	Tanken om alle de store huse, der bare står tomme det meste af året.
Tingene inde i husene.
Han så lige på hende.
- Hvor vil du hen?
-Jeg tænker bare højt.
Godernes ulige fordeling og den slags.
-	Ja, det er der en del af.
-	Hvor let det er at komme ind, hvis man ved, hvad man gør.
Otte antikke myrestole, som let kan være i en chokoladebrun kassevogn.
-	Siger du, at jeg kom for at stjæle de stole?
Hun trak på skuldrene.
- Ville du bebrejde mig, hvis tanken havde strejfet mig?
Hvad kan sådan otte stole indbringe, hvis man har en køber.
Finn Obel sagde, - Hvis de er gamle og i okay stand?
En halvtredser.
-	Halvtreds tusind?
Han nikkede.
- Deromkring.
Hun smilede til ham.
- Jeg kan mærke, at du stoler på mig.
-	Hvordan kan du mærke det?
-	Små ting, du siger uden rigtig at sige det.
Han så på hende i nogle sekunder, før han sagde, - Jeg må også se at komme videre.
-	Hvorhen?
-	Bare videre.
Hvorfor?
Han stod i græsset foran hende.
Hun så op på ham og skyggede for øjnene med den ene hånd.
- Fordi jeg har en ide.
Hun kunne se smilet i hans mørke ansigt.
- Har det noget med rige svin at gøre?
Hun nikkede og smilede til ham.
- Giv mig lige en hånd.
Han trak hende op, og bevægelsen og øllet fik det til at sortne for hende et øjeblik.
Hans hånd slap ikke hendes med det samme.
Hans hånd var hård og tør.
Hun sagde, - Jeg låser lige, og så kører du bare efter mig.
Finn Obel smilede igen.
- Det er da bare en aftale.
Hun havde tænkt på Finn Obel i et stykke tid, inden hun mødte ham.
Måske ikke lige Finn Obel som sådan, men én som ham.
Nu,
mens hun kørte gennem Hegnet mod sit hus, holdt hun øje med den brune kassevogn i bakspejlet.
Han lå hundrede meter bag hende, og hun smilede.
Finn Obel havde noget, hun ikke havde.
Til gengæld havde hun noget, Finn Obel ikke havde.
Legitim adgang til husene.
Detaljeret information om alarmerne.
Billeder af indboet.
Og hvad havde han?
Hvis hun havde ret - og det var hun allerede ret sikker på, at hun havde - havde den lækre mand med de hårde hænder en forretning, som omfattede en aftager af de ting, han stjal.
Og han var cool.
Okay, han havde dummet sig lidt med gardinerne i orangeriet, men måske havde han bare set hende.
Han var ikke blevet nervøs, da han så hende.
Der var ikke gået mange øjeblikke, før hun havde haft en fornemmelse af, at han forstod hende.
Og han kendte prisen på myrestolene.
Det måtte komme an på en prøve.
Den prøve ville hun aldrig have overvejet, hvis Finn Obel havde været en buttet dreng med en halv liter cola i den ene hånd og en bluetooth-snegl i øret.
Men Finn Obel var ikke en buttet dreng.
Så hun ville give ham prøven, og hvis tingene klikkede imellem dem, ville hun fortælle ham lidt mere om de tanker, hun havde gjort sig med hensyn til rige svin.
Finn Obel kunne godt lide hendes hus, og han havde heller ikke noget imod prøven, hun gav ham.
Det virkede nærmest, som om han havde forventet den, og det gav hende en god følelse.
Han var den første mand, hun havde haft inde i huset, og mens hun betragtede ham bagefter, og han smøg sin T-shirt ned over hovedet og sin magre overkrop, tænkte hun, at han godt måtte komme igen.
Han stod ved gavlvinduet i hendes soveværelse og kiggede ud.
Det var midt på eftermiddagen, og solpletterne dansede gennem det lysegrønne løv, sådan som hun godt kunne lide det.
Finn vendte sig og så på hende.
Hun lå stadig på sengen.
Han så ud, som om han ville sige noget.
-	Hvad? sagde hun.
-	Ikke noget.
-	Jo, hvad?
Jeg kan se, du vil sige noget.
Han smilede.
- Det er ikke noget.
-	Lad mig gætte, sagde hun og fjernede et hår fra sin underlæbe.
- Du ville spørge mig, om det her er noget, jeg gør tit.
Tager en fremmed fyr med hjem.
Hans udtryk blev uskyldigt.
- Det havde jeg ikke tænkt på.
Hun smilede til ham.
- Okay.
-	Men nu, du nævner det.
Er det?
-	Nej.
Du er den første mand, der har ligget i min seng.
-	Hvad med damer?
Hun grinede.
- Nej, heller ikke damer.
Jeg er ikke til damer.
-	Nej, det troede jeg heller ikke.
-Men du skulle lige spørge.
-	Det var dig, der begyndte.
Hun satte sig op.
Hun frøs lidt.
Hun greb sin ternede skjorte og tog den på, før hun fandt trusserne og sine Levi’s.
Hun rullede buksebenene lidt op og så på ham igen.
-	Hvad har du lyst til nu?
Finn Obel sagde, - En kop kaffe ville ikke være af vejen.
Lidt efter sad de på bænken, hvor Erik Gundestrup havde forladt sit hundrede år lange liv.
Finn Obel havde taget sin grønne kasket på igen.
Han lænede sig mod den varme mur, lukkede øjnene og stak næsen lidt op mod solen.
Han sagde, - Hvad?
-	Hvad hvad?
-	Jeg kan mærke, at du vil sige noget.
-	Hvordan kan du mærke det?
-Det ved jeg ikke.
Jeg kan bare mærke, at du ikke slapper helt af.
-	Finn, sagde hun, - hvis jeg slapper mere af, dør jeg.
-Høh.
Hun havde en god følelse af, at hun kunne sige hvad som helst til ham.
Hun kunne sige noget, som var helt sort, og Finn Obel ville tænke lidt og give hende et straight svar.
Så hun sagde, - Rige svin.
Han bevægede sig ikke.
- Hvad med dem?
-	Du kan godt stole på mig.
-	Det gør jeg da også.
-	Du ved, hvad jeg laver.
-	Ja, du holder øje med de rige svins huse.
-Og du renoverer møbler.
-Det er nemlig lige, hvad jeg gør.
-	Og siden, vi nu stoler på hinanden, kan man så sige, at nogle af de møbler, du renoverer, måske ikke kommer tilbage til der, hvor de oprindelig stod?
-	Hvad mener du?
-	Jeg mener, om du stjæler dem og sælger dem videre.
-	Hvad tror du?
-	Jeg tror, at det gør du.
-	Hvorfor spørger du så?
-	Fordi jeg gerne vil høre dig sige det.
-	Hvorfor vil du det?
-	Fordi jeg har en ide.
Han vendte ansigtet imod hende og åbnede øjnene på klem.
-	Hvad for en ide?
-Det fortæller jeg dig ikke, før du har svaret mig.
-	Og hvis jeg svarer ja?
-	Ja, så fortæller jeg dig om min ide.
-Hvordan kan jeg vide, at du ikke for eksempel ringer til strømerne?
Eller din chef?
-	Ville jeg gøre det?
Seriøst?
Efter det, vi lige har foretaget os deroppe?
-Det kan man ikke udelukke.
Det ene udelukker ikke det andet.
Han lukkede øjnene igen og rettede ansigtet op mod solen.
-	Men jo, sagde han så.
- Du sagde det jo selv oppe i Skelbæks orangeri.
-Så du er en tyveknægt?
-	Det er jeg.
Skyldig i anklagen, hr. dommer.
Hun betragtede hans profil.
Hun kunne mærke lugten af ham.
Han lugtede af sved, men ikke på en ulækker måde.
Finn Obels sved lugtede lidt som hendes egen.
-	Du er en tyveknægt?
-Det kan du godt kalde det.
-	Du stjæler møbler fra sommerhuse.
-	Ja, og andre ting.
Ikke kun møbler.
-	Hvad mere?
-	Malerier.
Kunst i det hele taget.
Alt af værdi.
-	Og hvad gør du med dine ... tyvekoster?
-Jeg sælger dem.
-	Til hvem?
-Min hæler.
Der var noget i måden, han sagde det på, som overbeviste hende om, at han ikke løj.
Han sagde det på samme måde, som hvis han havde været en skuespiller, der sagde ‘min agent’.
Som om det var en selvfølge, at man havde sådan en.
-Hvem er din hæler.
-	Ja, det kunne du lide at vide.
Hun lænede sig tilbage.
- Nej, det er jeg faktisk ligeglad med.
Pointen er, at du har én.
-	Jamen, det har jeg.
-	Hvor længe har du været tyveknægt?
-	Altid.
Fra barnsben af.
Jeg kom på børnehjem.
-	Hvorfor det?
-	Fordi min far var et dumt svin.
Min mor kunne ikke klare mig.
De drak.
-	Jeg mente, hvor længe du har været sådan ... professionel tyveknægt.
-	Nogle år.
-	Og du er aldrig blevet taget?
-Nej.
-	Og har jeg ret i, at du mest stjæler fra rige svins sommerhuse?
-	Der er nok at tage af, sagde Finn Obel.
- Så længe man spreder det lidt ud.
-	Og har en hæler.
-	Mmm.
Hun tænkte lidt over det.
Det forholdt sig, som hun troede -bedre, endda.
Finn Obel stolede på hende.
Han sagde, - Var det ærligt nok?
-	Ja, det var rimelig ærligt.
-	Så er det din tur.
-Til hvad?
-	Til at fortælle mig om din ide.
Det var jo ikke specielt indviklet eller originalt, og hun kunne se, at han var med.
-	De myrestole, sagde han lidt senere, - for nu at tage et eksempel.
Det kunne vi let have fikset, hvis vi havde kendt hinanden i formiddags.
-	Hvordan?
Han trak på skuldrene.
- Det er nemt.
Du kører op til huset for at tjekke.
Du kan komme ind.
Jeg kører med, du låser op, vi tager stolene, jeg kører, du ringer til Børge Mikkelsen og siger, at der har været indbrud.
Hun nikkede.
- Men det har der jo ikke.
Alarmen er et problem.
Hvis der har været indbrud, hvorfor er alarmen så ikke gået?
Hun så ham tænke et øjeblik, før han sagde, - Det er ikke noget problem, Ida.
Du har jo adgang.
Så vi gør det sådan her.
Vi kører op og henter stolene næste gang, du skal tjekke huset.
Hvor tit er du deroppe?
-	I Skelbæks hus?
To gange om ugen.
Det er det, Børge kalder ‘premium’.
-	Premium?
-	Det næstdyreste abonnement.
-	Hvad er det dyreste?
-	Gæt.
-Det ved jeg sgu da ikke.
Exclusive Gold?
-	Nej.
Tre bogstaver.
-	Røv?
-	Nej for helvede.
-Pik?
Hun grinede.
- Spade.
Det første er V.
Han nikkede og smilede, stadig med lukkede øjne.
-	Selvfølgelig.
VIP.
-	Nemlig.
-	Men Skelbæk er kun premium?
-	Ja.
To ugentlige tjek.
VIP er daglig patruljering.
-	Okay.
Det er ikke svært, Ida.
Vi henter stolene den ene dag, og så udløser vi alarmen den næste nat.
Eller den næste igen.
Hvor går alarmen hen?
-	Skelbæks?
Den udløser hos Børge.
På hans telefon.
-	Ikke strømerne eller alarmfirmaet?
-	Nej.
De fleste har mere tillid til Børge.
Han alarmerer selvfølgelig strømerne, men han kan jo selv være på pletten de fleste steder i løbet af en halv times tid, dag og nat.
Hvilket er mere, end man kan sige om både strømerne og alarmfirmaerne.
-	Okay.
Og hvad gør Børge, når alarmen går i et hus?
-	Han ringer til strømerne og til mig.
Og så rykker vi ud.
Enten kommer strømerne - det kan godt vare en dag eller to - eller også gør Børge et stort nummer ud af at orientere klienten, husejeren, tilbyde hjælp med afdækning, reparation og oprydning.
Det er dér, han for alvor scorer point på troværdighedskontoen.
-Så hvis vi nu henter stolene, og jeg kører derop natten efter og smadrer et vindue, så alarmen går, så ringer Børges telefon.
-	Og så ringer han til strømerne og til mig.
Finn nikkede langsomt.
- Fordelen er, at vi kan afhente varerne i god ro og orden.
Når alarmen går den næste nat, er de myrestole over alle bjerge.
-	En anden fordel er, at jeg ved, hvad der er derinde.
I alle husene.
Hun lod ham tænke.
Endelig sagde han, - Det er en god ide.
-	Godt.
-	Hvad havde du tænkt dig, sådan i procenter?
-	Så langt har jeg ikke tænkt.
-	Okay.
Min aftager tager 30 procent.
-	Af det, han sælger dine varer for?
Han vendte kort blikket mod hende.
- Ja.
Hvad ellers?
-	Okay.
30 procent.
Så er der 70 tilbage.
Til os.
Han grinede.
- Vi kan bare dele lige over.
Han lod ikke til at have travlt, så hun sagde, - Bliver du og spiser?
-Du lyder allerede som min moster.
-Og hvad siger du så til din moster?
-	Jeg siger, ‘hvad skal vi have?
’-	Jeg havde tænkt på en omelet.
Med svampe og måske lidt bacon.
-	Så siger jeg mange tak.
De gik ind, og mens hun lavede mad i Erik Gundestrups skyggefulde køkken, følte hun sig spændt.
Og da de spiste ved det lille bord i køkkenet, sagde Finn Obel, - Jeg har også en ide.
-	Hvad?
-	Noget, jeg har tænkt på i et stykke tid.
Et lidt atypisk job, kan man kalde det.
-	Atypisk?
-Det er ikke et sommerhus.
Der er ikke noget med alarmer.
Men jeg tænkte, at vi kunne gøre det, nu vi er to.
Som en prøve.
-	Hvad?
Han så på hende over bordet.
Han havde taget kasketten af.
Nu lignede han en solbrændt græker, en mand, man kunne forestille sig rense fisk på en varm havn, mens han smilede til de unge damer.
-	Det kræver lidt forklædning.
-	Forklædning?
Han nikkede.
- Du kan bare sige nej.
Jeg tænkte bare, at det ville være en fed ting at gøre.
-Involverer det rige svin?
Han nikkede.
- På en måde.
Han begyndte at fortælle hende om det.
Han havde stadig ikke travlt.
Hun kunne næsten bilde sig selv ind, at han var kommet for at blive.
Hun anede ikke, hvor han boede.
Hun anede ikke, hvem hans hæler var.
Hun anede i det hele taget ikke rigtig noget om Finn Obel, bortset fra, at han var det mest spændende, der var sket i hendes liv, siden hun havde forladt København.
Da det var ved at blive mørkt, og de havde drukket kaffe ude på bænken igen, sagde han, - Nå, jeg må vist hellere se at komme derud af.
-	Hvor bor du?
-Noget, der hedder Bredebro Vang.
Ovre ved Græsted.
Det er bøhland.
-	Afsides?
-	Ja, jeg har et lille hus og en lade.
Der kommer ikke ret mange.
-	Men du har ikke dine ting i laden, håber jeg.
-	Nej, de ryger direkte videre.
Hun havde mange spørgsmål.
Havde han penge?
Hvem var hans hæler?
Hvem købte hans tyvekoster?
Havde han nogensinde haft problemer med politiet?
Havde han siddet inde?
Havde han været gift?
Havde han børn?
Men der var ingen grund til at forcere det nu.
I stedet sagde hun, - Du er velkommen til at blive.
Han så på hende.
- I nat?
Hun nikkede.
- Ja.
Han smilede til hende.
- Okay.
Men jeg kører lige vognen lidt opad skovvejen.
Vi kan jo ikke have, naboerne begynder at sladre.
Sabrina Schou var rimeligt presset den morgen.
Ledelsen sad allerede i møde med nogle departementstyper fra København, hun skulle sørge for frokost, og senere på eftermiddagen skulle hun rette an til orienteringsmødet, hvor ledelsen ville orientere det samlede personale om, hvorvidt Statens Center Gribskov var købt eller solgt, og om de stadig havde et job.
For at det ikke skulle være løgn, var centerbygningen fuld af rengøringsfolk, som mugede ud efter det sidste hold flygtninge, skiftede sanitet og stank gangene op med alt muligt kemisk lort, som allerede havde givet hende en regederlig hovedpine.
Mødet var i gang i mødelokalet i vestfløjen, Sabrina havde været inde med kurvene med croissanter og sørget for, at der var rigelig kaffe og Apollinaris.
Hun stod i skranken og tænkte på, om man kunne få astma af Rodalondampene, da hun så flyttevognen trille ind ude foran.
Hvad fanden?
De smadrede møbler og de udbankede senge var allerede blevet hentet.
Nu kom de vel for helvede ikke allerede med de nye møbler?
Det var et gedemarked, og helt ærligt var hun efterhånden pisseligeglad med, om hun og de andre ville få en fyreseddel, når Inger Sejr tog ordet i eftermiddag, når de stramme københavnere var dampet af.
Ingen møbler, bad hun indvendigt.
Ikke i dag.
Hvis de har møbler med, beder jeg dem om at komme igen en anden dag.
Hun så ud på den store flyttevogn.
Den havde en gul presenning og et højt førerhus.
Det var en motherfucker af en flyttevogn, og hun læste det grønne logo på den gule presenning.
ANTONSEN TRANSPORT stod der, og nedenunder, INTERNATIONAL HAULAGE.
Hun hørte den enerverende bippen derudefra, da den enorme bil vendte og bakkede op til indgangspartiet.
Sabrina så en mand i gul overall hoppe ud fra førerkabinen.
Hun stirrede, mens han greb en dims ved flyttevognens bagklap og trykkede på nogle knapper, så bagklappen langsomt sænkedes, og hun kunne kigge ind i lastrummet fra sin plads bag skranken.
Bilen var tom!
Hun åndede ud af lettelse.
Nu behøvede hun hverken at parlamentere med flyttemanden eller ulejlige Inger Sejr.
Hvad de end skulle med den flyttebil, skulle de ikke aflevere fucking møbler.
Manden i den gule overall trådte ind i hallen og kom over til skranken.
Pæn fyr, mørk i det, med et kort, gråt skæg, sorte briller og et fint broderet Antonsen-logo på brystlommen.
Han smilede til hende og trak nogle sammenfoldede papirer op aflommen og lagde dem på skranken.
Han nikkede.
- Vi skulle hente et flygel, sagde han.
- Jeg har en rekvisition her fra Kulturstyrelsen.
-	Flygelet? sagde Sabrina.
- Hvad er der med flygelet?
Manden bøjede sig over sine papirer.
- Det er en renovering,
tror jeg.
Vi skal i hvert fald transportere ét styks Steinway & Sons-flygel til Randers.
Nærmere betegnet orgelbygger
og instrumentreparatører Schulz og Martinsen A/
S.
-	Okay, sagde Sabrina.
- Fedt.
Jeg troede, I kom med et lortelæs møbler.
-	Møbler? smilede manden.
- Vi har ingen møbler med.
-	Nej, det kan jeg se.
-	Det er bare mig og lærlingen.
-	Kan I flytte et flygel?
Der er ikke nogen her i dag, der kan -
-	Rolig, sagde han.
- Vi har prøvet det før.
Vi har grejet.
Vi har en lift på vognen og så har vi en fiks lille sag til at rulle flygler på.
Så det klarer vi i en fart.
Vi skal hele vejen nedenom.
-	Nedenom?
-	Nedenom Fyn, smilede han.
- Molslinjen er for lav.
-	Lav?
-	Til bilen.
Så vi er lidt pressede.
Vi skulle gerne være i Randers sidst på dagen.
De skal i gang i morgen deroppe.
Sabrina kiggede på papirerne.
Det så okay ud.
Der var nok heller ikke nogen, der skulle spille klaver i dag.
-	Flygelet står i salen, sagde hun og pegede ind til højre for hallen.
Manden i den gule overall fulgte hendes blik.
- I stueetagen?
-	Ja, der er ikke engang dørtrin.
-	Fint, sagde manden.
- Jamen, så ruller vi hunden ind.
Ida så ham tale med pigen derinde, og da han vinkede til hende, sprang hun op på klappen og løsnede bremsen på flygelvognen.
Det var en underlig aflang himstregims med kraftige hjul -
Finn kaldte den en ‘hund’ - og han havde vist hende, hvordan hun aktiverede den elektriske motor og manøvrerede hunden uden at ligne en idiot.
Hun bar den gule Antonsenkasket og under den en krøllet, kort paryk.
Finn havde også givet hende et par runde sygekassebriller uden styrke.
Han havde grinet.
- Med de briller og leverpostejsfarvet hår er der ikke en mors sjæl, der ville kunne genkende dig.
-Men jeg bor 300 meter fra centeret, Finn.
-Det er jo det geniale ved det.
Om du så gik derover dagen efter, ville de aldrig forbinde dig med flyttepigen, vel?
Det så ud til, at han havde set rigtigt.
Han vinkede, hun kørte hunden ned over klappen og ind i hallen.
-	Det er inde i salen, Pia, sagde han højt.
- Jeg tror, vi er heldige.
Der er hverken trin eller smalle døre.
Så vi kan rulle lige ind.
Salen var stor og tom.
Der stod henved tyve lange borde med plasticstole.
Der var en talerstol ved bagvæggen, høje vinduer ud mod forpladsen og plænen, og ved siden af talerstolen stod det sorte flygel.
Hun kørte hunden i stilling og så Finn spænde seletøjet på.
Han havde forklaret hende, hvordan det virkede, men det var godt nok et stort flygel.
Han spændte selen om flygelets forben, gik ned i knæ, trak selen til - det gav en raslende, metallisk lyd - og sagde, - Klar?
-	Klar.
Han løftede forbenet tyve centimeter op, og hun skød fronten af hunden ind under og sagde igen, - Klar.
Han sænkede flygelet og så på hende og gav et kort nik.
- Et af tre, sagde han.
- Godt, Pia.
Han smilede til pigen fra skranken, som stod lænet mod et af de lange borde.
- Det har I godt nok prøvet før, sagde hun.
-Hold
da kæft.
-	Det er nemt, når man ved hvordan, Sabrina, smilede Finn og blinkede til hende.
Han var en anden, tænkte hun.
Finn Obel kunne lave sig selv om til en anden.
Okay, han havde briller og det tætklippede bøsseskæg, men han var også ... forandret.
Den rigtige Finn Obel var ikke en, der blinkede på den måde til piger, der hed Sabrina, mens han var ved at stjæle et flygel.
De gentog processen med flygelets to bagben, og da hun aktiverede elmotoren og begyndte at rulle hunden hen mod dørene til hallen, klappede Sabrina i sine små hænder.
Det hele varede måske et kvarters tid, og da de havde lukket vognen, sagde Sabrina, - Vil I have en kop kaffe, inden I kører?
Finn så på sit ur.
- Det er pænt af dig, Sabrina, men vi har sgu småtravlt.
Så det må blive en anden dag.
Men tak for til-buddet.
Hun virkede lidt skuffet.
- Måske når I kommer tilbage med det.
Hvis vi da er her til den tid.
Finn sagde, - Hvorfor skulle I ikke være her?
Sabrina skar en grimasse.
- Der er møde.
Der er ingen, der ved, hvad der skal ske med centeret.
Måske ryger vi ud på røv og albuer i eftermiddag.
-	Sikke noget pis, sagde Finn.
- Sådan et stort flot center.
Hvem skal så spille på flygelet?
-	Vi får se, sagde Sabrina.
- God tur.
De havde kørt et stykke ad skovvejen østpå, før Finn sagde, - Sådan gør man dét.
Ida tog sine runde briller af.
- Fuck, sagde hun, - det var nemt.
-	Det var perfekt.
-	Hvad står flygelet i?
-Efter hvad jeg har googlet mig frem til, ligger vi på omkring en halv million.
Det er prisen, jeg har givet køberens mand.
Men det afhænger af model og årgang.
Det er et koncertflygel.
Men det tjekker vi lige, inden vi afleverer det.
Jeg er tilfreds med en halv mil.
Og det bedste er, at jeg selv har skaffet kunden.
Så det er fuld potte til dig og mig.
-	Hvor afleverer vi?
-	Ikke direkte til køberen.
Jeg ved faktisk ikke, hvem han er.
Han har nogle gutter, og vi skal omlæsse til deres bil.
-	Og de tjekkede ikke en skid.
Jeg fatter det ikke.
Han grinede.
- Det er det offentlige, Ida.
Sabrina var så glad for, at vi ikke havde møbler med, at hun ikke lugtede en rotte.
-	Det er på en måde lidt synd for hende.
Hun får jo ørerne i maskinen.
Han så over på hende bag sine briller.
De gav hans øjne et stift blik.
- Det er altid lidt synd for dem, man stjæler fra, Ida.
Det er et vilkår.
-Men Sabrina er ikke et rigt svin, vel?
-	Nej, men så kan hun lære at tjekke papirerne ordentligt, før hun lader fremmede mennesker løbe med et flygel, ikke?
Hun tog kasketten af og flåede den krøllede paryk af.
-	Fuck, jeg sveder.
Han sagde, - Nu afleverer vi og kører ind med bilen til drengene i Gørløse, og så er det hjem og lægge fusserne op.
-	Hvordan vidste du, at der overhovedet var et flygel?
-De har en hjemmeside.
Med fotos.
Jeg har kigget på det et stykke tid, men jeg kunne ikke ordne det alene.
Hun rystede på hovedet og så fremad på vejen.
- Det er godt nok lidt af en dagløn.
-	Vi har ikke pengene i hånden endnu.
Hun så på ham.
- Er du nervøs for pengene?
-	Ikke specielt.
Men man ved aldrig.
Man har lidt rummel i maven, indtil varen er afleveret, og man har pengene i hånden.
Han kørte ad landevejene mod København, og da de nåede et skovklædt stykke et sted syd for Hillerød, holdt han ind og bakkede hundrede meter ind ad en skovvej.
-Jeg tjekker, sagde han.
- Bank på væggen, hvis der kommer nogen.
Hun hørte ham rumstere i lastrummet, mens hun stirrede fremad op mod landevejen.
En bil passerede hurtigt forbi i det gyldne sollys.
Efter ti minutter hoppede han op bag rattet igen.
Han lagde sin lommebog i lommen mellem sæderne.
-	Tilfreds?
sagde hun.
-	Jep.
Jeg havde gjort forarbejdet, men jeg ville være sikker.
Det er et Steinway D-274 fra 1967.
Topmodellen.
Det første D-274 blev lavet i 1884.
Så vidt, jeg kan se, er det i god stand.
Der sidder en lap i en plasticlomme under rammen med en renoveringsrapport fra 1992.
-Så det er 40 år gammelt.
Han nikkede.
- Nærmest en antikvitet.
Det stemmer, så vidt jeg kan høre.
Så prisen holder.
-	Det er fanme mange penge for et klaver.
Han så på hende.
- Flygel.
Jeg fandt et på nettet, som gik for 390.000 på en auktion.
-	Og så beder du om en halv million?
Er det ikke lige i overkanten?
Han så på hende.
- 390.000 dollars.
Hun betragtede ham et øjeblik.
- Okay.
Er det så ikke lige i -
-	Underkanten?
grinede han.
- Jeg er ligeglad, hvis jeg skal være ærlig.
Det er en dags arbejde, hvis man ser bort fra forberedelserne.
Det er okay med mig.
-	Og bilen?
-	Den bor hos nogle drenge i Gørløse.
De kan bare det dér med logoer og presenninger.
Hvis der er nogen, der skulle finde på at google ANTONSEN TRANSPORT INTERNATIONAL HAULAGE, ved du så, hvad de får?
Hun smilede.
- Bar røv.
Han nikkede og startede motoren.
- Det er nemlig lige, hvad de får.
Thor sad på terrassen og stirrede ud over vandet.
Det var hans tredje feriedag, og han havde spist gammeldags kylling med agurkesalat og taget imod pigens tilbud om at nyde kaffen på terrassen, mens solen gik ned.
Han havde overholdt Clarissas nedtrapningsplan.
To gange om dagen tog han desuden trappen ned til den stenede strand, hvor han kastede sig i de kolde bølger.
Det var ikke behageligt, men det var heller ikke decideret ubehageligt.
Der var kun gået to dage, men de forekom ham deprimerende lange og tomme.
-	Må jeg byde på en avec? sagde en stemme bag ham.
Han drejede sig i stolen og så Bent Berthelsen med en flaske grappa og to glas i hænderne.
Thor sagde, - Ja tak.
Sid endelig ned.
Hotelværten sank ned i stolen ved hans bord og skænkede.
- Lakfjerner, sagde han og løftede sit eget glas.
Thor greb sit, og Berthelsen stødte det tykke lille glas imod hans.
- Det tager i hvert fald belægningerne.
Berthelsens fyldige ansigt lyste orange i strålerne fra den nedgående sol.
De drak.
Berthelsen sagde, - Jeg håber, du nyder omgivelserne.
-	Her er fantastisk.
-	Og du hopper i havet, har jeg set.
Thor nikkede.
- Det kan man godt blive afhængig af.
-	Det er mange år siden, jeg har været i.
Jeg er tilfreds med at reklamere for sundheden.
De sad en stund og betragtede solnedgangen, før Berthelsen sagde, - Må jeg spørge om noget?
-	Selvfølgelig?
-Det er sådan en lille konkurrence, jeg har med mig selv.
Jeg prøver at gætte, hvad gæsterne laver.
Altså deres profession.
Thor smilede.
- Og hvad gætter du på, at jeg laver?
Berthelsen kløede sig på sin barberede hage.
Thor kunne mærke lugten af mandens barbervand.
Den lugtede dyrt.
-Du er svær, sagde han.
- Din fremtoning giver ikke meget at gå efter.
Jeg vil sige, at du er vant til at være ude blandt folk, tale med dem.
-	Det er sandt.
-	Det kunne tyde på noget sælger.
Men det tror jeg ikke.
Sælgere smiler mere, end du gør.
-	Du siger, at jeg er anonym og lidt indadvendt?
-	Nej, ikke indadvendt.
Måske nok lidt anonym, men det er med vilje, tror jeg.
-	Jeg er ikke sælger.
Berthelsen rystede på hovedet.
- Nej.
Én til?
-	Ja tak.
Værten skænkede, mens han fortsatte, - Okay, du har med mennesker at gøre.
Men du sælger ikke noget.
Du kunne være embedsmand af en slags.
Kommunal chef, måske.
-	Gid jeg var.
Den trivelige mand grinede.
- Det kan du sige.
God, fast stilling med en rimelige hyre.
Men du er ikke kommunal.
-Nej.
-	Du kunne også være sådan en ... hvad hedder det?
En valuar.
Taksator.
Én, der skal vurdere noget.
-	Tampen brænder.
Berthelsen drak ud.
- Okay.
-	Jeg er ikke taksator.
Men jeg skal vurdere noget, kan man sige.
-	Noget konkret?
Altså ting?
-	På en måde.
Men ikke kun.
-	Psykolog?
-	Niks, sagde Thor, mens han for sit indre øje så Otto Leisner i sorthvid, i gang med sit show ‘Tippejob’ engang i forrige århundrede.
- Men psykolog er ikke helt ved siden af.
Berthelsen kløede igen sin hage, og Thor havde en følelse af, at de kunne sidde her hele aftenen.
Det var sådan set også i orden.
Grappaen gjorde ham varm og afslappet.
Det var en social og derfor mere acceptabel udgave af de skamfulde slurke af den snart tomme vodkaflaske på værelset.
Nu sagde Berthelsen, - Er det sådan, at din vurdering har store konsekvenser for dem, du har med at gøre?
-Det kan man roligt sige.
Manden lænede sig tilbage i stolen og betragtede ham med et lille smil.
Så løftede han en pegefinger mod Thor.
- Du er strømer.
Thor spærrede øjnene op.
- Det var satans.
-	Du er strømer?
-Ja.
-	Jeg vidste det.
Eller, det vil sige, det gjorde jeg ikke, men du må indrømme, at det var rimelig hurtigt gættet.
-	Jeg er imponeret, sagde Thor.
- Måske skulle du selv have været strømer.
Solen gik ned, men det var stadig lunt.
Berthelsen trak sin koralfarvede uldsweater lidt op om halsen.
-	Drabsefterforsker, sagde han.
- Det var satans.
Jeg tror aldrig, jeg har mødt en drabsefterforsker.
-Det skal du være glad for.
Berthelsen gryntede.
- Drabsefterforskere er sådan nogle lidt tilknappede typer, som man ser i flimmeren.
Men det passer på en måde godt på dig.
Du siger ikke bare alt muligt.
Du tænker, før du taler.
-	Jeg prøver.
-	Hvor mange drab har du så opklaret, hvis man må spørge?
-Det må du gerne.
Men jeg har ikke tal på det.
-Over hundrede?
-Ja.
-	Har du nogensinde fået den forkerte mand dømt?
-	Ikke så vidt, jeg ved.
Hotelværten betragtede ham.
- Det må være et underligt job.
Belastende.
Liv og død.
-	Man vænner sig til det.
Berthelsen løftede det ene øjenbryn.
- Gør man?
Thor tænkte.
- Man tror, man vænner sig til det.
-	Ja, det er jo dét.
Man tror.
-	Det er første gang, jeg holder ferie på den måde.
Min chef mente, at jeg trænger til at få batterierne ladet op.
Berthelsen nikkede og rejste sig tungt.
- Det kan jeg tænke mig.
Men så håber jeg, du er kommet til det rette sted.
-	Det virker sådan, sagde Thor og rakte sit glas frem.
- Tak for skænken.
Berthelsen gav ham et thumbs up og et blink.
- God aften, Belling.
Thor så ham lidt senere gennem vinduet inde i den oplyste bar.
Bent Berthelsen skulle nødig tale om belastende jobs.
Fem år til på den måde, tænkte Thor, så er der en eller anden ballon, der eksploderer.
Men hvad så?
Den store mand med det blomstrende ansigt virkede ikke som en, der ville angre vejen, han havde taget.
En time senere lå han i sin seng og lyttede til de fjerne lyde i det store træhus.
Han tænkte på, om Berthelsen havde en kone.
Han kunne godt have en kone af samme slags som ham selv - en livsnyder, en entreprenant, social dame, som forstod, hvad der drev manden og ikke fordømte det.
Berthelsen kunne også være en ensom sjæl med en vindtør, distanceret kone med blikket rettet mod omsætningen og mandens helbred og uvaner.
Hvad vidste man?
Han tænkte, at der havde været noget melankolsk og let resigneret over hotelværten, da han havde gættet Thors erhverv.
Han døsede og mindede sig selv om, at han skulle give Clarissa Spetsas et kald i morgen og fortælle hende, at han havde været -og agtede at blive ved med at være - en god dreng.
Sidst på eftermiddagen kørte Finn Obel flyttevognen ind i en tom hal i industrikvarteret i Kokkedal, hvor to mænd betjente den høje port.
Porten rullede op bag dem med en tordenagtig lyd, og Ida sagde, - Skal jeg blive i bilen?
-Det må du selv om.
Det er ikke noget problem.
Hun sagde, - Jeg vil gerne se det.
-	Se hvad?
Hun trak på skuldrene.
- Hvordan det foregår.
-	Okay, sagde Finn, - det eneste er, at vi ikke bruger navne.
De ved ikke, hvad vi hedder og omvendt.
Hun tog for en sikkerheds skyld parykken, brillerne og kasketten på, før hun åbnede døren og hoppede ned.
De to mænd stod ved flyttevognens bagklap, og hun så Finn give hånd til den største af dem.
Han var en tung mand med store arbejdsbukser
og røde John Mogensen-seler over den udspændte T-shirt.
Den anden var tynd og yngre, og hun tænkte, at de måske var far og søn.
Finn sagde, - Vi er sådan set klar til at overlevere varen.
Den store sagde, - Ingen problemer?
Finn rystede på hovedet.
- Nope.
Den store mand nikkede, tog sine stålbriller af og tørrede sig over øjnene med et lommetørklæde.
- Okay.
Lad os se vidunderet.
Finn sænkede klappen.
Det sorte flygel stod på hunden, fast-
spændt med orange remme.
Han sagde, - Ét styks Steinway & Son koncertflygel, model D-274 i god stand.
Det er fra 1967.
Den store mand nikkede til sin tynde makker, som sprang op i kassen, trådte hen til flygelet, løftede låget og trykkede på en tangent.
En sprød tone rungede ud i lastrummet.
Den tynde mand vendte sig og sagde, - Stolen.
Ida hørte den tykke mand sukke, før han gik over til væggen og greb en taburet.
Han langede den ind i vognen, og den tynde makker satte sig til rette og begyndte at spille.
Ida genkendte musikken - et af de langsomme stykker fra Schumanns Kinderszenen.
Finn sendte hende et blik.
De lyttede til musikken i et minut eller to, før den unge mand forsigtigt fjernede stolen og åbnede låget.
Det føltes som en evighed, før han omsider nikkede til sin tykke makker, som sagde, - Det er godkendt.
Finn nikkede.
- Fint.
Jamen, så er vi vel klar.
-	Min klient har bedt mig spørge dig, om du vil tage 450.
Finn rystede på hovedet uden at tøve.
- Aftalen var 500.
Og
flygelet lever op til beskrivelsen.
Det er oven i købet et D-274.
Topmodellen.
Så vidt jeg kan høre, stemmer det endda.
Den tykke mand kastede et blik ind på sin makker.
Den tynde mand nikkede.
-	Okay, sagde den store.
- Du ved, hvordan det er.
Finn nikkede.
- Selvfølgelig.
Halvtreds tusind her, halvtreds tusind dér.
Man kan jo altid spørge.
-	Præcis.
Men det er fair nok.
Han gav et tegn til den tynde og gik hen til en grøn Mercedes bagest i hallen.
Han kom tilbage med en lille taske, som han rakte til Finn.
- At tælle.
Hun så Finn tage de fem tykke bundter frem og lægge de tre på kanten aflastrummet, mens han kastede de to sidste til hende.
- Der skal være hundrede i hvert bundt, sagde han.
Det tog nogle minutter.
Så sagde Finn, - Pengene passer.
Den tykke mand nikkede.
- Fint.
Behold tasken.
-	Tak, sagde Finn.
- En bonus.
Flygelet skulle tilsyneladende ikke fragtes videre med det samme.
De læssede det af og rullede det over i hjørnet af hallen.
Finn sagde, - Vil I have hunden med?
Den tynde mand sagde, - Det ville være en stor hjælp.
Finn nikkede.
- Det er i orden.
De gav hånd igen, sprang ind i flyttevognen og bakkede ud.
Hun kunne se en stor skorsten og nogle træer i silhuet mod den gule himmel.
Finn vinkede til den tykke mand, og de rullede ud gennem åbningen i trådhegnet.
Da de var kommet op på motorvejen, sagde Finn, - Ja, så er dagslønnen hjemme.
-Jeg fatter det ikke.
-	Hvad fatter du ikke?
-	At vi gjorde det.
At det lykkedes.
-	Men det gjorde vi.
-	Du må indrømme, at det var ret let.
-	Det er et spørgsmål om skala.
-	Skala?
Han nikkede, bøjet over det flade rat.
- Du kan gå ind i Superbrugsen og stoppe en culottesteg op under jakken, ikke?
Og hvis de tager dig, ringer de efter strømerne, du bliver taget med, du bliver sigtet, du kommer i retten og får din straf og en anmærkning på attesten.
Hvis du er uheldig, kommer du også i avisen.
Og hvis du er rigtig uheldig, får din chef at vide, at du er en tyv, og så mister du dit job.
For en culottesteg.
Hun nikkede.
- Men hent et flygel på en offentlig institution ...
- Det er skalaen.
Ingen tror, at nogen har nosser til at gøre den slags.
Det er lige før, folk hjælper én.
Hun så på ham.
- Hvad så nu?
Er der flere flygler?
Finn grinede.
- Nej.
Nej, det var en engangsforestilling.
Hun sagde, - Okay.
Men så er der jo sommerhusene.
To nætter senere hentede de Skelbæks sorte myrestole, og den følgende formiddag kørte hun igen op til træhuset, balrede en rude i glasdøren i orangeriet, åbnede døren og kørte ind mod Hillerød.
Hun havde kørt i tre-fire minutter, før hendes mobil ringede, og hun trak ud i rabatten og standsede.
-	Ja, Børge? sagde hun.
-Skelbæks alarm er gået, sagde han.
- Lige før.
Hvornår har du sidst været deroppe?
-	Skelbæk... det er to dage siden.
-Der har kraftædeme været nogen deroppe nu.
Hvor er du?
-	Helsingevej.
Nord for Nødebo.
-	Okay.
Mød mig deroppe om tyve minutter.
Jeg ringer til strømerne.
-	Tyve minutter, sagde hun.
Børge var i en løbetrøje, rullehue og piratshorts.
Han lugtede ramt og syntetisk, mens han inspicerede glasdøren.
- Fuckhove-der, sagde han.
- Jeg kan se, de er gået efter stolene.
På bianken formiddag.
-	Jeg tager en runde, sagde hun.
Hun gik en tur i huset, før hun vendte tilbage til orangeriet.
- Det er kun stolene, sagde hun.
Børge spærrede øjnene op.
- Okay.
Det er sgu da altid noget.
Fuck.
Hun havde lidt ondt af ham, men kun lidt.
Han sagde, - Det er professionelt.
-Hvordan ved du det?
Han sendte hende sit commanderblik.
- Hurtigt ind og ud.
Vidste, hvad de gik efter.
Ikke noget med at pisse på gulvtæpperne.
-	Come on, sagde hun.
- Professionelt?
Det er jo ikke noget juvelkup, Børge.
Enhver mælkedreng kan sgu da baldre en rude og tage nogle stole.
-	Ja, men det er jo heller ikke dig, der skal ringe til Skelbæk, vel?
Hun nikkede.
Børge havde sine egne grunde til at tale det op, når han skulle overbringe den triste nyhed.
Hun sagde, - Jeg mente bare, at det ikke kræver det store.
-	Hvordan kunne de vide, at de stole stod der?
-	Det vidste de måske heller ikke.
De regnede vel bare med, at der var ét eller andet.
Så ser de stolene.
De ved, at der kan være alarm.
Så de tænker, okay, vi napper bare de stole.
Færdigt arbejde.
-	Men de vidste, hvad det var for nogle stole.
-	Måske.
Han så på hende.
- Og hvad var det for nogle stole?
Hun viste ham billedet i sit album.
- Myrestole.
Arne Jacobsens berømte, trebenede model.
Sorte, formentlig gamle.
En ægte møbelklassiker.
Børge stønnede.
- Okay.
-	Hvad sagde politiet?
-	Dem kan man ikke bruge til en skid.
-	Jamen, kommer de herud?
-	Ja, på et tidspunkt gør de vel.
Optager rapport.
Men i mellemtiden er det jo mig, der skal deale med fucking Skelbæk.
-	Børge, sagde hun, - se det fra den lyse side.
Han gloede.
- Hvad for en lyse side?
-	Hvis der aldrig skete noget, ville du jo ikke have en forretning, vel?
-	Nej, men -
-	Det gælder om at opretholde et vist trusselbillede.
-	Hvad fanden snakker du om?
Hun trak på skuldrene.
- Det er ligesom politik.
Der skal være nogen, man er bange for.
Ellers bliver det grumme svært at tjene penge.
-	Hvad...
-	Skelbæk er forsikret, ikke?
-	Jo, men -
-Så han bliver kompenseret.
-	Ja, men hans stole ...
-	Så kan du måske få ham til at opgradere fra premium til VIP.
Børge betragtede hende.
- Det ville ikke gøre nogen forskel,
Ida.
Fuckhovederne gik bare ind ved højlys dag.
Hun nikkede.
- Det er jeg med på.
Men det skal du selvfølgelig ikke sige til Skelbæk.
-Nej.
Børge virkede tankefuld.
Hun knipsede med fingrene.
- For helvede.
Han så på hende.
- Hvad?
-	Han var her jo.
-	Hvem var her?
-	Ham med stolene.
Jeg ringede jo til dig.
Forleden.
Da jeg var her, og han kom.
Han skulle se på stolene.
Jeg ringede til dig, fordi han sagde, at han havde en aftale med Skelbæk, og Skelbæk havde tjekket med dig.
Børge
så ivrig ud, men stadig alvorlig.
- Og jeg havde aldrig hørt om nogen aftale.
Men du så ham.
Hun nikkede.
- Buttet fyr, midt i tyverne.
Bluetooth.
-	Og vognen?
-	En udbanket gul kassevogn.
-	Tog du nummeret?
-Det glemte jeg.
-	Satans.
-Han virkede ... tilforladelig.
Børge nikkede hen mod det tomme spisebord.
- Ja, det kan man se.
Hun sagde, - Men så har vi da i hvert fald et signalement.
-	Fik du heller ikke hans navn?
-	Nej.
Jeg spurgte bare, hvem han var, og han sagde, at han havde en aftale.
-	Satans.
Nå, men det er, som det er.
-	Jeg tror godt, jeg kunne kende ham igen.
Børge skar en grimasse.
- Ja, men han er jo over alle bjerge.
Og han kommer ikke tilbage.
En af de gode ting ved Børge var, at han ikke dvælede for meget ved tingene.
Han rykkede, han gjorde arbejdet og kom videre.
Nu sagde han, - Jeg taler med Skelbæk og får glarmesteren herud.
-	Giv mig et kald, når han har været her.
Så resetter jeg alarmen.
Børge gav et nik.
- Skelbæk er nok forsikret.
Alarmen gik...
Hun nikkede.
- Ja, der er ikke noget at komme efter.
Han kastede et blik på det tomme spisebord.
- Nej, de har allerede været her, kan man sige.
Thor vågnede ved, at hans T-shirt var kold og drivende våd.
Han så på uret.
Klokken var halv fire.
Han kunne se det grå daggry gennem vinduet, mens han fortumlet kom ud af sengen og gik ud på badeværelset.
Han tog T-shirt’
en af, vred den og hængte den op på kanten af brusenichen.
Han bandede indvendig over dens sure lugt og ubehaget ved kulden.
Han mærkede suget efter mere morfin, og i nogle sekunder greb djævlen ham.
Han havde lidt vodka, og han havde pillerne.
Han kunne gøre, som han havde lyst til.
Hvad havde han lyst til?
Han havde lyst til at have det bedre.
Han så Clarissa for sig.
Og morfindjævlen hviskede i hans øre.
Clarissa vil redde dig.
Men hvem er hun til at påtage sig den rolle?
Og hvorfor?
Lader du hende kommandere rundt med dig?
Hvem er hun - din mor?
Han tændte for bruseren og ventede, til vandet blev varmt, før han trådte ind under strålen og forsøgte at mobilisere sin egen stemme.
Nej, hun er ikke min mor.
Min mor troede på gud.
Gud var hendes morfin.
Gud tvang hende ikke til at købe piller - Gud tvang hende derimod hen i kirken, hvorfra hun vendte tilbage opladet af tilgivelse.
Og den var der brug for.
Hvad ville hun sige nu, hvis hun kunne se dig?
Det vidste han.
Hun ville holde om ham og tilgive ham og fortælle ham, at han var hendes lille Thor, og at han kunne klare alting i denne onde verden.
Og han ville tro på hende.
Hendes tilgivelse og uendelige kærlighed ville give ham styrke.
Morfindjævlen havde ikke andet svar end suget, den tomme, sult-lignende følelse af tomhed og trangen efter øjeblikkelig lindring.
Hans mor lå begravet på Vestre Kirkegård i Valby, og hun kunne ikke hjælpe ham.
Måske var Clarissa hans mor.
Han fastholdt tanken, mens han steg ud af badet og tørrede sig.
Se nøgternt på dig selv, Belling.
Du gennemgår ikke noget, som millioner af mennesker ikke mærker hver dag.
Du trænger.
Men du ved, at for hver gang, du giver efter for trangen, bliver du mindre.
I din mors salige øjne, i Clarissas bekymrede blik.
Du bliver mindre.
Du ved, at du bliver mindre.
Vil du være mindre?
Han gik ind på værelset, luftede dynen og fandt en ekstra pude i skabet.
Det lysnede udenfor.
Han overvejede stadig.
Pilleglasset stod på bordet.
Vodkaflasken stod der også.
De smilede til ham.
Hans lår værkede.
Klokken var fire.
Hvis han tog en pille nu, ville smerten fortage sig i løbet af en lille time.
Og når han vågnede, ville han føle lede ved sig selv.
Du er morfinist, havde Clarissa sagt.
Det var sandt.
Men han var ikke alkoholiker og ville aldrig blive det.
Hvis han tog en slurk nu, ville den virke i løbet af nogle minutter.
Og når han vågnede - hvis han faldt i søvn - ville han være lidt mindre morfinist og stadig ikke tilnærmelsesvis alkoholiker.
Han greb flasken og drak, mens han sad ved skrivebordet og stirrede ud over det grå hav.
Alkoholen bredte sig varmt i kroppen, og efter nogle minutter vidste han, at han ikke ville tage en pille.
Den svage snurren i krop og hoved gav ham en overmodig følelse.
Han kunne se Clarissa ryste på hovedet.
Du bekæmper den ene djævel med en anden, sagde hun.
Han gav hende ret.
Det var det, han gjorde.
Og i det øjeblik var han ligeglad.
Clarissa havde aldrig haft besøg af nogen djævel.
Eller havde hun?
Han vidste, at hun var et ensomt menneske.
Hun tilbragte sine fri aftener alene.
Hun havde ingen interesser bortset fra sit arbejde.
Hvem kunne vide, hvem der besøgte hendes tanker, når hun var ensom og lå alene i sin seng?
Det slog ham, at han i sin afhængige selviskhed ingen tanker havde for hende.
Måske talte hun af erfaring, når hun forsøgte at redde ham.
På en underlig måde gav det ham fred.
Han krøb ned under dynen og lagde sig til rette.
Han trak sin sorte sovemaske ned over øjnene.
Hans lårmuskel smertede, men hvad så?
Han drev langsomt mod søvnen.
Han havde bekæmpet den ene djævel med en mindre.
Sådan, tænkte han, tænker en rigtig narkoman.
Finn sad ved bordet i hendes skyggefulde køkken, bøjet over Frederiksborg Amtsavis, da hun kom ud fra badet.
-	Selv et koldt bad hjælper ikke, sagde hun og viklede håndklædet om håret.
- Man bliver bare ved med at svede.
Han så op.
- Så lad være med at gå i bad.
-Det bliver lidt klamt, ikke?
Finn grinede.
- Jeg kan godt lide det klamt.
Hun lænede sig mod dørkarmen og rakte en arm op over sit håndklædehoved, mens hun tænkte på Sophia Loren og lod ham betragte sin nøgne skikkelse.
-	Fuck, sagde Finn.
- Hvor gammel er du egentlig, Ida?
Hun skød hofterne ud til siden og slangede sig.
- Hvor gammel tror du?
-Jeg skulle ikke have spurgt.
-	Kom nu, sagde hun.
- Du spurgte.
Gæt.
Han betragtede hende længe, mens han kløede sig på hagen.
Hun kunne høre lyden af hans negle mod skægstubbene.
- 32?
Hun smilede.
- Come on.
Du behøver ikke være flink.
Bare vær ærlig.
-42?
-	Ikke så ærlig.
-Jeg ved det ikke, sagde han.
- Jeg ved det helt ærligt ikke.
Men ærligt... skal vi sige 37, så?
-	Close.
-	But no cigar.
-36.
Han grinede.
- Der kan man bare se.
Du ser ikke ud til at være en dag over ... 32.
Som jeg sagde først.
Hun greb den tynde housecoat bag døren og tog den på.
- Kunne du godt tænke dig, at jeg barberede mig?
Han løftede øjenbrynene.
- Barberede dig?
Hun satte sig over for ham.
- Ja, du ved, armhulerne og Ijam-sen.
Han så lige på hende.
- Det har jeg ikke tænkt over.
-	Men kunne du?
Han kløede sig igen på hagen.
- Næh, ikke specielt.
Jeg kan godt lide det naturlige.
Han var ikke i dét humør, åbenbart, så hun sagde, - Jeg kunne godt tænke mig, at du barberede dig.
Han grinede.
- Hvad, under armene?
På klunkerne
?Hun rystede på hovedet.
- Nej, det ville være nok med fjæset.
Du kradser.
-Det er en del af det.
-	En del af hvad?
-	Det rå og maskuline.
Som du i virkeligheden godt kan lide.
-	Kan jeg det?
-	Det virkede da sådan i morges.
Han tappede med en finger på avisen.
- Du skal høre det her.
Hvis vi er færdige med at tale om vores alder og barberingens glæder.
-	Hvad?
Han bøjede sig lidt frem og læste.
- ‘Frækt flygelkup på SCG’.
Det er overskriften.
Og så står der, ‘
Det lykkedes forleden to koldblodige tyve at stjæle et koncertflygel på Statens Center Gribskov.
Under dække af at skulle afhente instrumentet til reparation troppede de to op på centeret med en flyttevogn, præsenterede
medarbejderen i centerets reception for en ‘rekvisition’, hvorefter de stille og roligt transporterede flygelet ud i flyttevognen og kørte deres vej.
Centerleder Inger Sejr er chokeret.
- Jeg har aldrig oplevet noget lignende, siger hun til FA.
- Vi føler det som ekstremt grænseoverskridende, at nogen kan finde på sådan noget.
’Han så på hende.
- Jeg kan godt lide ‘grænseoverskridende’.
De kunne sgu da bare være lidt mere tjekkede.
Han læste videre.
- ‘
Flyttebilen bar logoet ANTONSEN TRANSPORT på den gule presenning, men dette firma eksisterer ikke.
De to falske flyttefolk var efter alt at dømme forklædt med parykker og briller.
Men det drejer sig om en yngre mand og en ung kvinde.
Nordsjællands Politi har ingen spor i sagen.
’Hun så på ham.
- Og det er dét?
En notits?
-	Der er jo ikke rigtig mere at sige, vel?
-	De kunne vel udlove en dusør.
-	De er da pisseligeglade, sagde Finn.
- Det er jo det offentlige.
Hvad betyder et Steinwayflygel mellem venner?
-	Og hvad med bilen?
Han så på hende.
- Hvad med den?
-	Jeg mener, at de gutter i Gørløse ved, hvad vi har lavet.
-Erling er en god dreng,
sagde han.
- Både presenningen og vores overalls er klippet i strimler og behørigt fordelt på forskellige genbrugspladser.
Og Erling siger ikke noget.
-	Og
myrerne?
-	Afregnet.
-Med hæleren?
Han så på hende igen.
- Ja, med hæleren.
Hvem ellers?
-	Så hvad nu?
-	Hvad nu hvad?
-	Hvad er det næste?
Finn foldede avisen sammen.
Hans grønne stropundertrøje sad stramt over hans hårde skuldre, og hun kunne mærke lugten
af hans krop.
Han var ikke beskidt, hans hud var bare ligesom naturligt olieret, sagde han, den dannede en membran, som gjorde, at han aldrig lugtede ubehageligt og derfor ikke behøvede at gå i bad i tide og utide.
Han sagde, - Vi tager den lidt med ro.
Vi er jo ikke grådige, vel?
Vi har scoret over en halv million på under fjorten dage.
-Jeg ved det.
Han holdt hendes blik.
- Men?
-	Men, sagde hun, - jeg har en ide.
Finn lænede sig tilbage og anbragte hænderne bag nakken, så hun kunne se hans naturlige hårtotter i armhulerne.
- Ideer kan man altid bruge, sagde han.
- Jeg siger bare, at vi ikke behøver at rykke lige med det første.
Hun sagde, - Vil du høre den?
Han smilede bredt og nikkede.
- I 1943 flygtede min farfar og farmor til Sverige, sagde Ida.
- De boede i Malmøgade, og de var rimeligt velstillede.
De lavede en aftale med en af de andre i ejendommen, en mand ved navn Hert-holdt, da de var nødt til at flygte.
Han lovede dem at passe på deres lejlighed, betale husleje, udskifte navneskiltet og sørge for, at ingen benyttede deres fravær til at stjæle deres ting eller overtage lejligheden.
Finn betragtede hende.
- Hvorfor flygtede de til Sverige?
-	Fordi de var jøder.
Han nikkede.
- Okay.
Det giver mening.
-	Hvordan, mening?
Han trak på skuldrene.
- Lige fra jeg så dig oppe ved Skelbæks hus, tænkte jeg, at der var noget eksotisk over dig.
Så du er også jøde?
-	Det kommer an på, hvordan man definerer det.
Han så på hende, og hun fortsatte, - Farfar og farmor var jøder, så det var min far selvfølgelig også.
Men min mor var ikke jøde.
-	Så du er halvjøde?
-	Det vil nogen sige.
Blandt andet nazisterne.
De delte det op i halve, kvarte og ottendedels jøder.
-	Men?
-Jøderne gør det op på en anden måde.
Ifølge jødisk lov er man jøde, hvis ens mor er jøde.
Finn kradsede sig på hagen.
- Så ifølge nazisterne er du ... hvad, halvjøde, og ifølge jødisk lov er du slet ikke jøde?
-	Nemlig.
-	Men din far var jøde ...
-	Ja, men ikke min mor.
Og det betød, at jeg måtte optages i jødedommen som konvertit, hvis jeg ville være jøde.
-	Gjorde du det?
Hun rystede på hovedet.
- Nej.
Min far var ikke religiøs, og efter krigen var hverken han eller min mor interesserede i, at jeg blev jøde.
Der var nogle, der prøvede at skjule det.
-	Skjule det?
-	Ja, mine forældre kendte en jødisk dame i Aalborg.
Hun var gift med en ikke-jøde, men under besættelsen var der nogen, der begyndte at komme med hentydninger om, at konen da vist ikke var rigtig dansker.
Så hun havde sådan et standardsvar.
Hun sagde noget om, at der nok havde været en spansk soldat på Koldinghus, som havde gjort en lokal pige gravid.
Det virkede.
-	Men...
-	Man er, hvad man er, Finn.
-	Jeg kender ingen jøder.
-	Men du tænkte, at jeg var eksotisk?
-	Ja ... dit hår, din profil...
jeg tænkte, at du måtte have en eller anden form for ... hvad skal jeg sige, en slægtning, som kom fra et andet sted.
-	Min farfars familie kom fra Rusland, min farmors fra Polen.
De flygtede fra jødeforfølgelser.
-	Okay, så jeg havde ret.
-Ja.
Finn så på hende en tid.
Så sagde han, - Så langt er jeg med.
Jeg forstår bare ikke, hvad det har med din ide at gøre.
Hun lænede sig ind over bordet og hvilede på armene.
- Da min farfar og farmor vendte hjem fra Sverige med deres søn -
min far - opdagede de, at deres gode ven, hr. Hertholdt, ikke havde gjort det, han havde lovet.
Deres lejlighed var tømt og lejet ud til en anden familie.
Deres ejendele var væk.
De havde intet, og de havde ingen magt over Hertholdt, som nægtede ethvert kendskab til nogen aftale.
De måtte forlade sig på heldigere slægtninge og så ellers starte forfra.
-	Fuck, sagde Finn.
-	Ja, fuck.
Men de gjorde det.
-	Og din ide?
-Der er en mand, der har et sommerhus på kysten.
Han hedder Niels Hertholdt.
Han er en af vores kunder.
-	Manden, der snød dine bedsteforældre?
-	Hans søn.
Han er gammel.
Finn nikkede.
- Og ...
-	Der er ikke så mange, der hedder Hertholdt.
Og da jeg tjekkede hans hus første gang, kiggede jeg mig selvfølgelig ekstra godt omkring.
Han smilede.
- For at se, om der skulle være ting fra dine bedsteforældres hjem.
Var der dét?
Hun smilede tilbage.
Niels Hertholdts sommerhus lå ikke i den moderne, nyrige ende.
Det var et lille, men solidt tømret, sorttjæret hus på en skovgrund lidt inde i landet fra Dronningmølle.
Hun havde aldrig mødt Hertholdt, men navnet kendte hun.
Navnet Hertholdt var i hendes familie forbundet med alt, hvad der var slemt.
Forræderi, udnyttelse, svigt og løgn.
Og der var ikke mange, der hed Hertholdt.
Så hun havde været både nysgerrig og lidt frygtsom den første gang, hun havde tilset det sorte hus.
Hun havde deaktiveret alarmen inden for døren og lukket sig ind.
Husets indre var hyggeligt, lidt gammeldags, med almuemalede sommerhusmøbler, kludetæpper og en rødstenspejs.
Lakerede tømmervægge, udskæringer malet grønt og rødt, et lille køkken og to værelser, det ene med køjesenge, det andet med en komfortabel dobbeltseng.
På skænken i stuen havde hun betragtet nogle indrammede fotografier.
De var taget i haven og forestillede et ældre par og nogle børn, som hyggede sig på terrassen.
Der var også et ældre, sorthvidt fotografi i en sølvramme.
Det forestillede en brysk, ældre mand med gråt hår og sygekassebriller.
Hun havde taget sølvrammen op og studeret bagsiden.
Med fyldepen havde nogen skrevet ‘Tage
H.
- 1952’.
Tage Hertholdt, manden, der havde svigtet hendes farfar og farmor og ruineret dem.
Hendes humør havde ændret sig.
Hun havde stillet fotografiet på skænken med en følelse af, at det stille sommerhus og de hyggelige rum med de rød-grønne bemalinger, lugten af fernis og solvarme og de gamle bambusmøbler, havde antaget en stemning af noget nazistisk.
En jagthytte, hvor uniformerede mænd drak øl og spillede kort i al gemytlighed.
Hun opdagede, at hun var vred.
Mere end det - hun mærkede en afmægtig følelse af uretfærdighed, som hun ikke vidste, hvad hun skulle stille op med.
Hvem sagde, at Niels Hertholdt - som måtte være sønnen, og som på fotografierne også lignede sin far - havde nogen som helst viden om, hvad den gamle Hertholdt havde gjort imod Phillip og Sally Geldzahler og deres familie?
Niels Hertholdt havde måske slet ikke været født, da hendes bedsteforældre var vendt tilbage til deres udplyndrede hjem.
Den gamle Hertholdt havde formentlig ikke fortalt sine børn, hvad han havde gjort imod den fordrevne jødefamilie.
Så hvad var der at være vred over?
Det var ikke et let spørgsmål at besvare, men vred var hun.
Hun havde kigget sig omkring i huset uden at vide, hvad hun kiggede efter.
Hun havde ikke fundet noget, som hun kunne forbinde med sin farfars og sin fars lavmælte samtaler om de ejendele, som Hertholdt havde frarøvet dem.
Ikke før, hun igen stod i stuen og kastede et blik på tre små guldindrammede malerier, som hang over skænken.
Dem havde hun set før.
Ganske vist ikke i virkeligheden, men hun huskede tydeligt en gang, hendes far havde vist hende fotoalbummet med billeder fra Phillip og Sallys hjem i Malmøgade.
Hun huskede også, hvad han havde sagt om de tre små malerier.
Det var landskabsmalerier fra Sjællands nordkyst, ét af stranden ved Snekkersten, et skovparti fra Julebæk med svenskekysten i baggrunden og en hestevogn på den sandede vej, og et strandbillede malet på stranden ved Hornbæk med udsigt mod Nakkehoved.
-	Din farfar var meget glad for de billeder, sagde hendes far.
-De repræsenterede noget af det smukkeste ved Danmark, sagde han.
-	Hvem havde malet dem?
havde hun spurgt.
-Maleren hed Lauritz Møgelvang.
Han levede fra 1803 til 1872.
Han var ikke den mest kendte maler i sin generation, men han var god.
Rigtig god.
Han blev med årene blind, og derfor eksisterer der ikke mange billeder af ham.
Den dag i Hertholdts sommerhus havde hun studeret de tre små malerier længe.
Der var ingen tvivl om, at det var hendes farfars.
Hendes far havde fortalt hende, at Phillip havde købt malerierne på en auktion.
De havde hængt i spisestuen i Malmøgade.
Nu hang de her.
Hun havde lukket sig ud af huset, og da hun kom hjem, havde
hun googlet Lauritz Møgelvang.
Hun havde fundet 19 kendte malerier af ham.
De 12 hang på danske museer, mens de sidste syv var opført som ‘privateje’.
Hun havde googlet videre og fundet endnu et maleri, et stort lærred med et motiv fra Københavns havn.
Det viste en skov af master og solopgangen over havnen, Vor Frelsers tårn på Christianshavn og mastekranen på Holmen.
Dette billede var i 1993 blevet solgt til en udenlandsk køber ved en auktion i København.
Det havde overraskende indbragt 1,2 millioner kroner, og hun læste en bekymret udtalelse fra en dansk museumsdirektør, som begræd, at et af Møgelvangs få malerier var blevet solgt til udlandet.
Salget
- og den høje pris - havde drevet priserne på Møgelvangs billeder op.
Hun fandt en hjemmeside for et af museerne, som ejede to af billederne, og læste, at man havde oplevet stor interesse for den lidt oversete maler.
Hun havde tænkt.
Vidste Niels Hertholdt, hvad det var for billeder, der hang på hans væg?
Formentlig ikke.
Det forekom hende usandsynligt, at manden ville lade så værdifulde malerier hænge fuldt synlige i sit sommerhus.
Det var mere sandsynligt, at Hertholdt intet vidste om malerierne.
At de bare var en del af møblementet, en arv.
Men hvis arv?
Dét spørgsmål var let at besvare.
Hendes arv.
Hendes retmæssige arv.
Hun var ligeglad med Niels Hertholdt.
Men hun var ikke ligeglad med, hvad mandens far havde gjort mod hendes familie.
Så enkelt var det, og hun havde tilset huset lige siden med en uklar følelse af, at hun ville gøre noget.
Dette noget var indlysende.
Hun ville tage billederne tilbage.
Hvad hun ville gøre med dem, vidste hun ikke.
Dét var ikke pointen.
Pointen var, at hun ikke ville acceptere, at de hang i Hertholdts sommerhus.
Det ville være at acceptere tyveriet.
Men hun havde ikke vidst, hvordan hun skulle gøre det.
Ikke før, hun havde mødt Finn Obel, og de sammen havde stjålet flygelet og familien Skelbæks åndssvage myrestole.
Nu fortalte hun Finn om sin opdagelse, og han smilede.
- Tre små skilderier.
Lidt af et sammentræf, at du lige løber ind i dem.
-De hænger der bare.
Han betragtede hende.
- Og hvad, hvis de ikke gjorde?
Hvad ville du gøre med dem?
-Det har jeg ikke tænkt over.
Han nikkede.
- Hænge dem op inde i stuen?
-	Måske.
Han skar en grimasse.
- Risikabelt.
-	Hvad ville du gøre?
Han trak på skuldrene.
- Jeg ville sælge dem.
Men jeg har selvfølgelig heller ikke dine følelser for dem.
-	Hvordan ville du sælge dem?
Han kløede sin stubbede hage.
- Det er jo ikke designklassikere.
Jeg ved intet om kunst.
Men jeg kender folk, der gør.
-Jeg aner ikke, hvad de er værd.
-Men ville du sælge?
Hun tænkte sig længe om.
- Hvis prisen er rigtig.
-	Rigtig?
-	Ja, hvis den føles rigtig.
-	Det er noget andet end at sælge på auktion.
Det er tyvekoster, vi taler om.
Hun så på ham.
- Ja, det er det.
Men hvem er tyven?
Finn grinede.
- Det er et godt spørgsmål.
Thor nåede ned til den stenede strand ved halvnitiden den morgen.
Den lange, stejle trætrappe fik det til at værke i hans lår, og turen ud over de glatte sten til det kolde vand satte frygt i ham.
Frygten for at falde, frygten for at slå hovedet, drukne eller ligge i timevis, før nogen fandt ham.
Men han gjorde det, og da hans fødder slap havbunden, og han tog de første svømmetag udad, afløstes frygten af en næsten triumferende følelse.
Han svømmede målbevidst den ene vej og den anden vej, parallelt med kysten, med lange, seje tag, mens han holdt vejret, dukkede under og betragtede det urolige vandspejl over sig.
Turen tilbage, den hidsige frottering i den kølige brise og den langsomme opstigning ad de mange trin vækkede igen smerten i hans lår.
-	Sikke du halter, sagde en stemme bag ham, da han gik over græsset forbi de duftende hybenbuske foran hotellet.
Han vendte sig, bevidst om sine nøgne ben og den stribede badekåbe.
-	Hej, Birthe, sagde han.
- Ja, jeg har en skade i låret.
Birthe Berthelsen smilede.
Hun var - som sin mand - frodig
og glad.
Værtsparret delte livsappetit, og Birthe var ingen vindtør eller striks kone.
-	Hvad gør du ved det? sagde hun.
Hun var iført store, stramme jeans og en blomstret top.
-	Jeg går op og ned ad trappen.
Svømmer.
Hun nikkede.
- Når Bents iskias flammer op, kører han ind til Helsinge.
Massage.
Dét hjælper.
-	Jeg vidste ikke, at man kunne få massage i Helsinge.
-	Det kan du tro.
Det er tre thaipiger.
Han trak et øjenbryn op.
- Thaipiger?
Hun smilede.
- Ikke sådan nogle thaipiger.
De er knalddygtige.
Bent er fuld af beundring.
De kan deres kram, og de er søde, selv om der altid er nogen, der stikker hovedet ind og spørger, om de også er til det frække.
-	Men de kan noget med Bents iskias?
-Han siger, at han ikke kunne klare sig uden dem.
Jaran Massage, hedder det.
Glem fysioterapi og øvelser.
Bent går trofast hver måned, og det holder det nede.
Hvis det så flammer op, tager han tre uger i rap.
Det er de bedste penge, han nogensinde har givet ud, siger han.
299 for en time, du.
Thor smilede.
- Du har overbevist mig.
Det gør jeg.
Hun klikkede et par gange med rosensaksen, hun holdt i hånden.
- Det bliver du ikke ked af.
Hils fra Bent.
Som regel kan man gå lige ind.
Halvanden time senere lå han fladt på maven på en høj briks i et tyst aflukke med gardiner for, mens en tynd kvinde med sort hår masserede olie ind i hans lægge og baglår.
Han havde en følelse af, at han kunne være hvor som helst i verden.
Klinikken på gågaden synede ikke af meget.
Udenfor var det dansk provinsgågade i al sin fredelige almindelighed, indenfor forsvandt lydene.
Sagte musik spillede.
Det var en vemodig lyd, oprigtig og rolig bambusfløjte og elklaver.
Massageolien lugtede kraftigt af tyggegummi.
Han lukkede øjnene og lod sig massere af den lille kvindes hænder, som var benhårde og stærke.
Han havde forklaret hende, hvor det gjorde ondt, og hun havde kigget på hans ar uden den store interesse.
Hun talte meget lidt dansk, og hun nikkede bare og sagde, - Full body.
102
Det var ikke tom snak.
Efter tyve minutter befandt han sig i en tanketom tilstand, mens hun bearbejdede ham.
Det føltes hverken behageligt eller det modsatte.
Det føltes derimod nødvendigt, næsten uafvendeligt.
Han gav slip.
Han var kun delvis bevidst om, at en anden kunde tog plads på briksen i aflukket bag gardinet.
Han kunne høre nogen lægge sig tungt ned.
Han gav slip igen, lukkede øjnene, lyttede til den stilfærdige musik, som fremkaldte billeder i hans tanker af vandfald, bjerge og dale, vindklokker, templer og den kinesiske restaurant på Trianglen, hvor han med jævne mellemrum spiste dybstegt and eller kylling i karry.
Han åbnede brat øjnene, da en mandsstemme bag gardinet sagde, - Ikke så hårdt, for helvede!
Han registrerede, at massagekvindens hænder på hans lænd standsede deres bevægelser et øjeblik.
Han hørte hendes kollega på den anden side af forhænget sige, - I am sorry, sir.
Kunden derinde sagde, - Det gør helvedes ondt helt op i hjernen, når du trækker i mine tæer.
- I am sorry
.Thor døsede hen igen, og lidt efter sagde kvinden bag ham,
-	Tak for i dag.
Han satte sig fortumlet op.
Han sad i underbukser på frottélagnet på briksen.
Hans krop var fedtet.
Han smilede til hende.
-Det er mig, der takker.
Hun satte hænderne imod hinanden og bukkede, før hun gled ud bag forhænget og han steg ned og klædte sig på.
Han sad ved det mørkebrune skrivebord ved vinduet, mens han betalte og prøvede at afgøre, om han havde det bedre eller værre.
Han betragtede den spinkle, brune kvinde med det lange, sorte hår, mens hun tog imod hans penge.
Hun lod ikke til at have travlt.
Hun kastede et blik mod det andet aflukke, og der var noget i hendes maner, som fik ham til at tænke, at hun gerne ville have, at han blev lidt.
Hun rakte ham en plasticflaske med vand.
- Du skal drikke meget, sagde hun.
- I dag.
Og du skal komme igen om tre dage.
Han nikkede.
Det var ikke en forretningsmæssig betragtning.
Det var sådan, hun gjorde, og han følte sig berørt af hendes omsorg.
- Det passer fint.
Jeg er på ferie.
Hun smilede.
- Dejligt.
Torsdag klokken ti?
-Ja.
Den anden kvinde kom ud fra aflukket.
De to kvinder udvekslede et par lavmælte bemærkninger på thai.
Thor blev siddende.
Han skruede låget af flasken og drak.
Han havde stadig bare fødder.
Hans sandaler stod ved døren ved siden af et par store, grå Eccosko.
Han drak lidt mere vand, rejste sig og hentede sandalerne, satte sig og tog dem langsomt på, mens han hørte manden i det andet aflukke klæde sig på.
Med ét forekom situationen ham uvirkelig.
Han befandt sig i et fremmed lokale i Helsinge, som med dets tæppebelagte tysthed og den intensive, næsten ordløse behandling havde ændret hans sindsstemning fuldstændig.
Han havde før oplevet, at kvinder på den ene eller anden måde appellerede til ham - politimanden - om beskyttelse, oftest imod en voldelig mand.
Han drak vand og registrerede de to brune kvinders tilfredshed med, at han ikke gik.
Lidt efter kom den anden kunde ud.
Han var ældre, end Thor havde forventet, måske halvfjerds.
Han var benet og solbrændt og bar shorts og en grøn polo.
Han havde solbriller og
en beige baseballkasket på.
Han ignorerede Thor og stillede sig foran skrivebordet.
- Det er sidste gang, I ser mig, sagde han.
- Og jeg betaler kraftædeme ikke for at blive mishandlet på dén måde.
Kvinden, som havde masseret ham, pegede på skiltet på bordet.
- Formiddagstilbud, sagde hun.
- To hundrede nioghalvfems.
-	Dem kan du glemme, sagde manden.
- Det gjorde ondt som ind i helvede.
Kvinden så lige på ham.
- Dine muskler er meget spændte.
Det gør ondt at løsne.
Manden virrede med hovedet.
- Du hører ikke, hvad jeg siger.
Mit hoved...
-	Jeg hører, sagde kvinden.
Hun var større og fyldigere end den anden.
- Du skal komme igen.
-	Det er jo det, jeg fortæller dig, at jeg ikke gør.
Din opgave er at give mig mere velvære.
Nu har jeg hamrende ondt i hovedet.
Det har jeg ikke tænkt mig at betale for.
Kvinden pegede igen på skiltet.
- To nioghalvfems.
Formiddagstilbud.
Én time.
Full body.
Manden virrede igen med hovedet.
- Hør nu her, din fejlfarve.
Jeg betaler ikke en krone.
Jeg ved godt, hvad I -
Thor afbrød ham.
- Tal pænt, mester.
Solbrillerne rettedes imod ham.
- Undskyld?
-	Jeg sagde tal pænt.
Du har fået en times behandling.
Der er ingen grund til at komme med den slags bemærkninger.
Manden betragtede ham.
- Og det er noget, du bestemmer?
Det har for helvede ikke
noget med dig at gøre.
-	Jo, det har det.
Det er ikke damens skyld, at dine muskler er ømme, og du har ikke lov til at kalde hende grimme ting.
Manden fiskede en tegnebog op af baglommen.
Han lagde tre sedler på bordet.
- Så siger vi det.
Altid rart at høre på en eller anden hellig stodder, som ikke fatter, hvad de er ude på.
-	Jeg synes, du skal gå, sagde Thor.
- Der er ingen, der tvinger dig til at komme her.
Manden smilede tyndt, løftede hænderne og gik hen og stak fødderne i de grå Eccosko.
- Det hvide Danmark har talt, sagde han.
- Aberne vinder altid.
Han åbnede døren, trådte ud og smækkede den efter sig, så vindklokkerne bimlede.
Thor rejste sig.
- Det var ubehageligt, sagde han.
- Hvis den mand generer jer igen, skal I melde det til politiet.
De to kvinder smilede.
De virkede ikke bange.
Det forekom ham, at de morede sig lidt.
-	Thank you, sagde den tynde af dem.
- No problem.
-	Kender I ham?
De rystede på hovedet.
- Det er første gang, sagde den buttede.
- Hans krop er syg.
Ja, og hans hjerne, tænkte Thor.
Han sagde, - Ham ser I nok ikke igen.
Jeg kommer på torsdag.
Tak for i dag.
Han gik ud på gaden.
Solen bragede ned over iskageland på gågaden i Helsinge.
Han følte sig ør, tog sine solbriller på og gik ned ad gaden, mens han ledte efter en kop kaffe.
Han sad på en fortovscafé med sin kaffe, da manden med solbrillerne passerede forbi på en elcykel.
Det var en nymodens ting.
Han havde set reklamerne.
Cyklerne var dyre og lidt klodsede.
Han havde aldrig set nogen køre på en før, men det så forbavsende og tillokkende ud.
Manden så ham ikke.
Han kørte hurtigt, glidende og ubesværet, og synet gjorde det svært at forstå, at den benede mand netop havde overfuset en sagesløs kvinde, som kun ønskede at hjælpe ham
Han agtede ikke at sætte sine ben hos de kællinger igen.
Hvad havde han forestillet sig?
Hans gamle tennismakker, Torben, var indædt tilhænger af thaimassage.
Torben sagde, at de kunne noget, som danske fysioterapeuter ikke kunne.
De kunne tage fat, og de vidste instinktivt - sagde Torben - hvad der var galt med én.
Men Torben havde nok ikke frekventeret klinikken, hvis man kunne kalde den det, i Helsinge.
Det slog ham, at Torben i grunden ikke var en, han delte meget med.
Torben var blød.
Da de havde talt om thaipigerne, havde han spøgefuldt spurgt, om der så fulgte lidt intimmassage med, men Torben rystede på hovedet.
-Sådan er det ikke, Niels.
-Det hører man ellers tit.
Og der er røde lamper i kældervinduet på Arkonagade...
Torben havde tørret sit hoved med et håndklæde.
De havde spillet i tre kvarter.
- De er ikke ludere, Niels.
-	Er du sikker på det?
For femhundrede ekstra gør de garanteret hvad som helst.
Men han kunne se, at hans humanistiske ven ikke var med på den.
Han sagde, med en nøgtern, lidt selvretfærdig mine, - Jeg anser dem for at være højt kvalificerede, omsorgsfulde mennesker.
Men det syntes Torben om næsten alle, og Niels havde ikke boret yderligere i det.
Han vidste, at Torben regnede ham for intolerant, fremmedfjendtlig og højreorienteret.
Hvis de ikke havde spillet tennis, havde de ikke haft meget at tale om.
Og han vidste, at Torben havde ondt af ham efter Ingerlises død.
Stakkels Niels -hvem skal nu tage sig af ham?
Den slags havde han ikke brug for.
Men inderst inde vidste han, at Torben havde en pointe.
Han var alene.
Børnene gad ham ikke længere.
De havde deres eget, og de vidste udmærket, at han ikke havde meget tilovers hverken for deres mænd eller deres børn.
De få gange, de havde været sammen i sommerhuset - mens Ingerlise var syg og to gange bagefter - havde været anstrengte og fulde af konflikter.
Han tvivlede på, at de nogensinde ville gøre det igen.
Han var alene.
Men han havde sit sommerhus, og da han havde set en nabo på Østerbro køre af sted på en elcykel, havde han fået en impuls.
Han var gået sporenstregs op til Knudsen Cykler på Strandvejen og havde udset sig en dyr elcykel.
Han havde også investeret i et par cykeltasker, som han havde pakket med en iver, som mindede ham om spejderturene i Nordsjælland, da han var knægt, før han var dampet af, ud af byen, ad de smukke cykelruter, som gik op gennem landet.
Det havde taget ham et par timer at nå sommerhuset, og turen havde givet ham mod.
Den lille elektriske motor gav ham en illusion af, at hans gamle ben stadig besad deres ungdommelige kraft.
Han følte sig ung.
Han havde købt lidt ind på vejen, og da han havde siddet på verandaen med en kold øl og et par ørredfileter, havde han haft det bedre end længe.
Den næste morgen havde han været øm i benene.
Han havde
ikke foretaget sig noget særligt andet end at strække ud og hvile sig, men smerterne fortog sig ikke.
Hans lægmuskler var som kanonkugler, og han havde husket Torbens ord, googlet thaimassage i Nordsjælland og fundet klinikken i Helsinge.
Det havde så ikke været nogen succes, men han havde gjort det.
Smerterne skulle cykles væk.
De brune kællinger kunne rende og skide.
Han nåede tilbage til huset, stillede cyklen omme bagved og gik ind og lagde sig på divanen for at hvile sig.
Han så for sit indre blik manden, som havde taget de to halv-negre i forsvar.
En typisk dansker, rethaverisk, anmassende og arrogant.
Denne mand havde følt det som sin opgave at irettesætte ham.
Det var mennesker som den tynde mand i klinikken, som med deres politisk korrekte slesken for alt, hvad der var fremmed, ville ødelægge landet.
De var allerede godt i gang.
Behårede abelæger på hospitalet.
Uforskammede handlende i butikkerne.
Højtråbende perkerpolitikere, som ikke lagde skjul på, at de agtede at kæmpe med næb og klør for at gøre Danmark lige så beskidt og voldeligt som de lande, de havde forladt klynkende og skrigende.
Det rene Danmark var en saga blot.
Det ville aldrig komme tilbage, og det bedste han kunne gøre, var at holde sig for sig selv i sit sommerhus.
Han vendte sig på divanen, mens han mindede sig selv om, at han skulle ringe til overvågningsfirmaet og fortælle dem, at de ikke behøvede at tilse hans hus de første par uger.
Lidt efter døsede han hen.
Han vågnede ved en voldsom krampe i venstre ben.
Han satte sig op og kom forsigtigt på benene.
Han fortrak ansigtet og forsøgte at bøje foden op.
Sidst på eftermiddagen havde han stadig ondt, men ikke så slemt.
Han spiste lidt og lavede strækøvelser på verandaen, mens solen gik ned.
Ensomheden og smerten blandede sig med hans tanker om de to gule kællinger og den selvretfærdige dansker.
Han tog et par slurke af vodkaflasken, ryddede op i stuen og gik tidligt i seng i den nederste køje.
Han kunne ikke holde ud at ligge i dobbeltsengen uden Inger-lise.
Den smalle, hårde køje var bedre.
Han lyttede til stilheden og mærkede husets varme, kendte lugt.
Alkoholen dulmede hans tanker, og han fokuserede dem på naturen, det øde landskab omkring hans hus og tanken om, at han formentlig ikke ville leve længe nok til at se det hele forvandlet til én stor, stinkende negerlandsby.
Det var mørkt - eller så mørkt, som det blev i slutningen af maj.
Dagen havde været trykkende, og store formationer af mørkegrå skyer havde ligget over det frodige land uden at give regn fra sig.
Da de havde parkeret nede på vejen, sagde Ida, - Det er derinde.
Jeg har alarmkoden i hovedet.
7, 9, 1, 3.
-	Opfindsomt, sagde Finn.
- Lad os gøre det.
Hun kunne se hans hvide tænder i mørket.
Hun nikkede.
- Ind og ud.
Han grinede.
- Ja, det er vi gode til.
De gik de halvtreds meter ind over det høje græs på plænen, og Ida trådte op på verandaen og hen til døren.
Hun tog i håndtaget, og døren gik op.
Hun vendte sig mod ham.
- Den er åben.
Finn svarede ikke.
Hun stak hovedet ind og tjekkede alarmpanelet.
-Alarmen er ikke sat til, sagde hun til Finn.
-	Du har vel glemt det.
Hun fik en underlig følelse.
Hun kunne ikke huske, at hun havde låst.
Hun kunne heller ikke huske, at hun ikke havde gjort det.
Hun trådte hen til gelænderet, hvor han stod.
- Der er noget galt.
-	Hvad?
Her er jo ikke nogen.
Ingen bil...
Hun tøvede.
Finn sagde, - Skal vi skride?
Men noget i hende tog over.
Der var en udfordring i hans stemme.
Hun lyttede.
Der var fuldstændig stille.
-	Giv mig tasken, sagde hun.
- Jeg går ind.
Hans tænder flashede, og han gav hende den store holdall af nylon.
- Gør det, sagde han.
Det tog mindre end et minut.
Hun vidste præcis, hvor de tre små billeder hang, og hun lagde dem roligt ned med det sorte klæde imellem, før hun lynede tasken til og gik ud.
Hun tøvede ved døren.
Hun havde nøglen og koden.
Det føltes forkert ikke at sætte alarmen og låse døren, men det føltes også forkert at gøre det.
Det betød ikke noget.
Hun lod døren og alarmen være, lukkede døren efter sig og gik over verandaen.
De gik tilbage til bilen og steg ind.
-	Det var nemt, sagde Finn.
-	Næsten for nemt.
-	Der er ikke noget, der er for nemt, Ida.
Især ikke noget svært.
-	Du ved, hvad jeg mener.
Han så på hende.
- Hvad, vil du hænge dem ind igen?
-	Nej, for fanden.
-	Så hvad er problemet? sagde han og startede bilen.
De rullede ned ad vejen.
Han sagde, - Det er ikke langt.
Jeg sagde, vi ville komme direkte op med billederne.
Hun lænede sig tilbage med tasken i skødet.
- You’re the boss.
Niels havde hørt bilen.
Han havde også set de to skikkelser nærme sig huset, mens han trak i tøjet.
Hvad fanden?
Indbrud?
Han kunne se bilen fra soveværelset, men ikke nummeret.
Det var en varevogn af en slags.
Han hørte dæmpede stemmer på verandaen.
Var den ene en dame?
De ved ikke, du er her.
Og de kan gå lige ind.
Han blev i soveværelset, musestille, og hørte den ene inde i stuen.
Det varede ikke mange øjeblikke.
Han tænkte.
De ville være nødt til at køre helt op til Rundagervej og tage den lange vej tilbage til landevejen.
Det gav ham nogle minutter.
Hvis han tog cyklen ... ned ad stien, forbi vandhullet og op til leddet ved landevejen.
Hvis han var hurtig, kunne han se dem køre forbi og tage nummeret.
Han gik hurtigt ind i stuen.
De havde taget noget.
Og de vidste, hvad de gik efter.
Han så det.
De tre små malerier.
Det var som satan.
Han var ude af bagdøren og oppe på cyklen, mens de stadig var på vej ned til bilen.
Han følte sig levende.
Han tændte cykelmotoren, ingen lygter, og tog den ned ad plænen bag huset og ind i krattet.
Fem minutter senere stod han ved leddet og tænkte på, om de mon var kørt forbi.
Der var helt stille.
Han svedte.
Men han havde ikke ondt i læggene mere.
Han lyttede og stirrede ned ad vejen.
Lidt efter så han lygterne, og han gjorde sig klar.
Han trak lidt ind under træerne ved leddet, og et øjeblik efter rullede varevognen forbi.
En mørk kassevogn.
Han nåede ikke at se nogen i førerhuset.
Han nåede heller ikke at tage nummeret.
Han bandede.
Noget fik ham til at hoppe på cyklen og køre efter dem.
Han drejede håndtaget til hjælpemotoren helt op og skiftede til det tunge gear.
Okay, han var 76, men han havde målt sin maximale hastighed til 42 kilometer i timen på flad vej.
Han oksede efter de to røde baglygter.
Han kørte i en tid uden at miste lygterne af syne.
Hvis de gjorde holdt ude ved krydset, kunne han nå tæt nok på til at tage nummeret.
De kunne næppe se ham, men mens han trådte til, tænkte han, at det ikke betød noget.
Adrenalin.
Han ville konfrontere dem, hvis det blev nødvendigt.
Efter to en halv kilometer så han bremselygterne tænde.
Hvad fanden?
De var stadig mindst en kilometer fra krydset.
Han så bilen blinke af til venstre og svinge.
Han fortsatte så hurtigt, han kunne, tog svinget ind på en grusvej med faretruende fart, mærkede fordækket hakke i gruset, før han genvandt balancen, gik to gear ned og trådte til.
Bilen kørte langsommere nu, og han trådte langsommere.
Han kendte ikke vejen.
Grusvejene her førte normalt ind til gårde, og forude kunne han se en mørk klynge træer.
Lys mellem træerne.
Han kunne se bremselygterne igen, før kassevognen forsvandt ind mellem træerne.
Han nåede stedet, hvor den var forsvundet.
Det lignede indkørslen til en større ejendom.
Han kunne se en lygte på en mur.
Han stillede cyklen fra sig bag en stor kastanje og gik langsomt ind mod gårdspladsen.
Han hørte en bildør smække.
Han havde en god fornemmelse.
- Vent her, sagde Finn, da de holdt på gårdspladsen og han havde slukket motoren.
- Der er ingen grund til, at du går med ind.
- Hvorfor?
Finn løftede et øjenbryn.
- Er det ikke ret indlysende?
Han
ved, at jeg stjæler.
Men der er ingen grund til, at han skal vide, at du også gør det.
Hun nikkede.
- Selvfølgelig.
Finn sagde, - Måske kender han Børges firma, ikke?
-Jo.
Han lænede sig lidt frem og gav hende et kys.
- Jeg prøver ikke at snyde dig, Ida.
-	Det tror jeg heller ikke.
Jeg ville bare -
-	Se ham?
Det forstår jeg.
Du vil gerne se, hvordan det foregår, og du vil gerne vide, at vi ikke bliver snydt.
Det er bare dumt.
Unødvendigt.
Hvorfor skal han en dag lægge to og to sammen og indse, at, hey, Obel arbejder sgu da sammen med hende, der arbejder for Børge?
Det er jo vores geniale forretningsmodel.
-	Jeg er med.
-	Stoler du på mig?
-	Selvfølgelig gør jeg det.
Han nikkede og tog tasken på hendes skød.
- Godt.
Han steg ud.
Hun så efter ham.
Han gik ikke op til døren i hovedhuset på den hvide gårdsbygning, men forbi huset og ud gennem passagen mellem hovedhuset og staldlængen.
Hun ventede, mens hun tænkte, at det var noget af det, hun var dårligst til.
Niels følte stadig adrenalinsuset fra cykelturen, mens han forsigtigt bevægede sig rundt om den hvide længe.
Han så en lampe brænde inde i stuen.
Han fortsatte hen over græsplænen til enden af huset og så endnu en bygning i mørket et stykke vej fra gården, måske hundrede meter.
Det lignede en maskinhal eller en lade.
Han stod bag et træ, da han så den mørke skikkelse komme ud fra gårdspladsen og gå imod den mørke bygning.
Han ventede, til han så et glimt af lys, da skikkelsen åbnede en dør i den store bygning og trådte ind.
Han så tasken over skulderen på manden i mørket.
Han tøvede.
Det virkede sandsynligt, at tyvene afleverede deres stjålne gods her.
En hæler.
Eller måske tilhørte stedet tyvene selv?
Han havde sin mobil i lommen.
Det bedste ville selvfølgelig være, hvis han kunne komme tæt nok på til at tage et billede ind gennem et vindue.
Men det var risikabelt, og måske var der ikke noget vindue i den store hal.
Han sneg sig tilbage til stedet ved indkørslen, hvor cyklen stod.
Han kendte adressen.
Han havde grund til at tro, at de havde afleveret hans malerier i hallen.
Nu var det et spørgsmål om at få nummeret på kassevognen, når de kørte.
Hvis de kørte.
Måske boede de her.
Han tænkte.
Lidt efter gik han langsomt ind mod gårdspladsen.
Han så kassevognen holde på de toppede brosten.
Han listede tæt nok på, til at han kunne se nummerpladen.
Han memorerede nummeret, gik tilbage og tastede det ind i sin telefon.
Bilen var en brun Transit, ikke den normale håndværkermodel, men den høje med den lidt buede top på kassen og ekstra højde over førerkabinen.
Ingen bemaling eller logo.
Et kvarter senere hørte han den dæmpede brummen derinde, da motoren startede.
Og da kassevognen passerede tæt forbi ham i mørket, fik han lige et billede af bagenden.
Han havde leget med tanken om at genoptage forfølgelsen.
Men han opgav.
Når de nåede ud på landevejen, ville han ikke kunne følge med længere.
Og de kunne køre langt.
Det var ikke
forsøget værd.
Hvis han faldt, hvis cyklen gik død, eller hvis hans hjerte stod af, var han lige vidt.
Bedre at køre tilbage og tænke over, hvordan i helvede han skulle få skovlen under de skiderikker.
Han cyklede tilbage i et mere adstadigt tempo.
Politiet?
Han forestillede sig, hvad han ville sige til dem, og hvor underligt, det ville lyde.
Overvågningsfirmaet i Gilleleje var heller ikke mange potter pis værd.
Han ville ringe til Børge hvad-han-nu-hed og sige, at han var i huset og ikke havde brug for patruljering.
Og så ville han finde ud af, hvem der ejede bilen og hvem, der holdt til i den mørke hal.
Det her var mellem dem og ham, og den tanke kunne han godt lide.
- Han sagde, sagde Finn, da de kørte tilbage mod hendes hus, -at
han har en aftager.
-En rig, japansk gangster?
Han rettede sit smil mod hende.
- Ja, det er altid det, man hører, ikke?
En rig japansk kunstsamler-gangster.
Men det er en myte.
-Hvem er det så?
Han så lige ud.
- En rig saudiarabisk kunstsamlergangster.
-	Med forkærlighed for danske guldaldermalerier?
-	Åbenbart.
-	Og prisen?
-Jeg sagde til ham, at vi ikke ville gå under en million for de tre billeder.
Altså efter, at han har taget sin del.
-	Så han skal sælge dem for 1,3.
Han så på hende igen.
- Du er blevet helt god til procentregning.
-	Hvornår hører vi noget?
-	Rolig nu.
Han ringer en af dagene.
-	Spurgte han, hvor du havde dem fra?
-	Næh.
-	Og du stoler på ham?
-Han har aldrig snydt mig.
-	Var han ... overrasket?
-	Overrasket?
Overhovedet ikke.
Han googlede bare billederne.
-Og?
-	Ja, han kunne jo ikke finde dem.
Så han skal fastslå prove-niensen.
-	Hvad?
-	At de er ægte.
-	De er ægte.
-	Selvfølgelig er de ægte.
Det finder han også ud af.
Der er ikke nogen problemer, Ida.
-	Ikke endnu.
-	Tag det nu roligt, sagde Finn.
- Det kører jo.
Der er ingen, der ved, at det er os.
-	Kun hæleren.
-	Ja, han ved, at det er mig
Men han ved ikke, at det er dig, vel?
Så du kan tage det helt roligt.
Din lille røv er ikke i klaskehøjde, og det kommer den heller ikke.
Hun slappede af.
De tilbragte det meste af tiden i hendes hus.
Det var rarere og mere fredeligt end hjemme i Finns hus, som var rodet og ikke specielt rent.
Og Finn havde venner.
De kom uanmeldt.
Pludselig holdt der en bil udenfor - som regel en udbanket Toyota eller en Mazda med skærme i forskellige farver - og Finn sagde, - livad satan, det er sgu da Ivan!
Så måtte hun gå med ud og hilse på.
Det var også okay, selv om drengene, der kom derude ikke ligefrem var nogen, man kunne tale med om noget interessant.
Det handlede mest om motorer, biler og handler, som de var i færd med at gøre, og som ville gøre dem stinkende rige.
Så stod de og snakkede, og Finn hentede dåsebajere, mens de røg og bare stod der på en underlig måde, som på én gang var afslappet og anspændt, mens de kiggede på hendes røv, og hun kunne mærke, at de havde lyst til at spørge Finn om, hvem hun var, og hvorfor hun var der.
Finn lod som ingenting.
Han sagde bare, - Det er Ida.
Somme tider, når de havde fået nogle dåser, rodede de sig ud i langsommelige diskussioner om et eller andet, de havde oplevet for år tilbage og huskede på hver deres måde.
En af gutterne hed Ole Fjerritslev.
Han var en munter dreng et sted midt i trediverne, tynd, med gyldent strithår og tænder, som en skoletandlæge havde opgivet for mange år siden.
Ole Fjerritslev var den nostalgiske type.
Han talte i ét væk
om gamle skolekammerater, fester og episoder, hvor det var gået helt galt.
Han så tydeligvis op til Finn - det gjorde gutterne generelt - og Ida beundrede Finns afslappede måde at hygge sig med sine undermålervenner på.
Han sagde ikke så meget.
Der var noget overbærende og kærligt ved ham, og somme tider sendte han hende lige et blik, når Fjerritslev eller en af de andre knaldhatte sagde et eller andet særlig åndssvagt.
Hans blik fortalte hende, at han ville vise hende, hvem han var og hvor han kom fra.
Det var okay med hende.
Finn var ikke som Fjerritslev, som en dag havde talt om en pige, han kaldte ‘Køler-Karin’.
Det var en typisk historie, som begyndte med, at Fjerritslev sagde, - Kan du så huske dengang med Køler-Karin?
til Finn, mens den strithårede mand skiftevis så på hende og Finn.
Nu kommer der en historie.
Jo, Finn kunne godt huske Køler-Karin.
Det var tider.
Finn var som en fåmælt mur, som blidt returnerede Fjerritslevs gennemskuelige minder, som i dette tilfælde kun havde til formål at nå frem til, hvorfor Køler-Karin hed, som hun gjorde.
Men Finn tog ikke historien op.
Han lod Fjerritslev selv slide med at nå frem til det.
På et tidspunkt blev Ida så træt af det, at hun sagde, - Hvorfor hed hun Køler-Karin?
Var det fordi, hun havde store patter eller hvad?
Hun registrerede lige et lille smil på Finns læber, før Fjerritslev - lykkelig over, at hun bed til bolle - sagde, - Det kunne man tro.
Men det var ikke derfor.
Hun betragtede hans forventningsfulde ansigt.
Nu skulle hun spørge ham ud.
Men før hun fandt på noget, sagde Finn, - Hun havde faktisk ret gode nødder, Ole.
Ole nikkede og vendte blikket mod Finn.
De stod i græsset ved bilerne.
Det var trykkende varmt, lyset var hvidligt og skærende.
Ole sagde, - Ja, det må du jo også vide, Obel.
Hvis jeg ikke
husker meget galt, var vi to hulsvogre på det tidspunkt.
Med hende Karin.
Finn så hurtigt på hende og trak på skuldrene, mens Fjerritslev sagde, - Ja, patværket fejlede ikke noget, kan man sige.
Det ligger fast.
Men det med køleren var ikke derfor.
Var det vel, Finn?
Finn sagde, - Nej, det var noget, du fandt på.
-	Til den fest.
Ude i laden.
Finn lænede sig op ad Fjerritslevs bil og drak af sin dåse.
- Du kan lige så godt bare fortælle det, Ole.
Jeg er sikker på, at Ida gerne vil høre det.
Fjerritslev grinede til hende.
- Vil du?
Hun nikkede.
- Jeg er lutter øren.
Fjerritslev tog også et ivrigt sug af sin dåse, tørrede skummet væk med bagsiden af hånden og sagde, - Der sker det, at vi er til fest ude på Saksegård.
Sommerfest.
Grill, baljer med is og bajere, hele svineriet.
Partyband.
-	Det var Eriks coverband, sagde Finn.
- Store-Erik og hans lille fætter på trommer.
Kvinde min.
Fjerritslev nikkede.
- De spillede fanme fedt.
-	Det er jeg ikke i tvivl om, sagde Ida.
- Men hvad har det med Køler-Karin at gøre?
-	Ja, vi dansede jo.
Og så kunne jeg mærke, at hun ligesom lagde op til noget mere.
-	Aha.
-	Det var hendes onkel, der havde Saksegård.
Og så på et tidspunkt spørger hun, om jeg ikke vil se onkel Gorms grønne Studebaker, som stod i laden.
Jeg havde jo set den, men jeg sagde selvfølgelig ja.
Så vi gik over i laden, Karin trækker presenningen af vognen, og så smyger hun ellers lige T-shirten af, så jeg kan se...
-	Forlygterne, nikkede Ida.
- Jeg er med.
Fjerritslev grinede.
- Ja, der var godt med forlygter.
-	Men køleren? sagde hun.
- Hvor kommer den ind i billedet?
-	Brug din fantasi, sagde Fjerritslev og smilede med åben mund.
Finn betragtede hende roligt.
Hun sagde, - Ja, ét bud kunne være, at du hev bukserne af hende og tog hende bagfra.
Hen over køleren.
Men nu var jeg der selvfølgelig ikke.
Ole Fjerritslev grinede.
- Nej, men du brugte din fantasi.
Og det var lige præcis, hvad jeg gjorde.
Det var selvfølgelig også det, hun håbede på.
Jo jo.
Den var høj og flot, du.
Hun fik lige dolken hen over den grønne køler.
Det er også derfor, jeg får bamse på, hver gang jeg lugter Turtie Wax.
Finn rystede de sidste skumrester ud af sin øldåse.
-	Og sådan fik Køler-Karin sit navn.
-	Gud ved, hvad der egentlig talt blev af hende, sagde Fjerritslev.
- Hun var faktisk meget sød.
Ikke meget i kontrolcenteret, men længere nede var det sgu meget okay.
Hun pev som et egern.
Finn sagde, - Jeg hørte, at hun er tandplejer ovre i Frederikssund.
Tre børn, gift med ham, der kører Place 2
Live derovre.
Fjerritslev nikkede.
- Tre børn?
Så er figuren nok røget sig en tur.
-	Alting har en ende, sagde Finn.
-	Ja, hun havde i hvert fald.
Og den er nok ikke blevet mindre med årene.
Ida mærkede en rastløshed i Finn.
Ole Fjerritslev sagde, - Men det var da også en røv, du lige fik givet en rystetur, så vidt jeg husker, Finn.
-Det er muligt.
Men det er jo så længe siden, Ole.
Det virkede, som om det havde taget Fjerritslev hele eftermiddagen at fortælle om Køler-Karin.
Så de tilbragte det meste af tiden i hendes hus, hvor der var mere hjemligt, og hvor Finns gutter ikke vidste, at han var.
Finn var en anden i hendes hus.
Ikke på nogen påtaget eller overivrig måde, han var bare anderledes, og hun kunne i glimt se, hvordan han ville have været, hvis han kom fra noget andet end bøhlandet på Nordkysten.
Hvis han for eksempel var blevet adopteret som lille af nogle mere tjekkede mennesker i København af den slags, som hun selv kendte.
Mennesker, som lagde vægt på, at deres børn skulle lære noget.
Blive til noget.
Bruge deres intelligens.
Finns intelligens fejlede ikke noget, og det var nemt for hende at forestille sig, hvordan han kunne være blevet en skarp advokat eller en fåmælt, højtflyvende mellemlakaj hos Maersk, som Michael Overbye, som hun selv havde været kæreste med, og som levede op til de forventninger, hendes forældre havde til hendes kommende mand.
Men Michael Overbye manglede noget, som Finn havde i rigt mål til trods for, at hans forældre havde overladt ham til andre og aldrig havde haft nogen som helst planer for ham.
Finn var sexet.
Der var noget meget tillokkende ved ham, som ingen privilegeret Michael Overbye kunne matche, om så han trænede i årevis.
Finn var sin egen, og han havde fået mest muligt ud af det lidt, han havde fået.
Han var ligeglad med loven, men på en mere ... empatisk måde end nogle af de ambitiøse farssønner, hun havde mødt i sin ungdom.
Finn vidste, hvad der var op og ned, og han kunne aldrig finde på at gøre nogen fortræd, ikke sådan rigtig fortræd.
Han var livsklog, han vidste, hvad hun tænkte på, når hun tænkte på det, og han var aldrig afpisset eller indebrændt.
Han var bare en dejlig tyveknægt, og Ida havde det bedre med
ham i sengen i Erik Gundestrups gamle hus, end hun havde haft det, siden hun var en lille pige.
Der var gået nogle dage, siden de havde afleveret billederne oppe hos hæleren.
Nu sagde Finn, - Han skulle have ringet.
Jeg kan ikke rigtig forstå det.
Hun stod ved køkkenbordet.
Det var blevet mørkt i vejret hen på eftermiddagen.
Nu pissede det ned.
Skoven var dyb grøn uden for vinduet.
Hun kunne se lys ovre i Centeret.
Hun så på ham.
- Ring til ham.
Han løftede sin mobil.
- Han svarer ikke.
-	Tror du, han snyder os?
Finn rystede langsomt på hovedet.
- Nej.
Han har sikkert bare travlt.
Han har også sit andet job.
Sit rigtige job.
Hun spurgte ikke, hvad det var.
- Hvad har du tænkt dig at gøre?
Han tænkte over det, mens hans satte sig ved bordet og tog en slurk af den kolde kaffe, han havde gået og nippet til hele eftermiddagen.
-	Vi kører derop i aften, sagde han.
- Han er der som regel
sådan henad ti.
Hun nikkede.
- You’re the boss.
Jeg er frisk.
På vejen overtalte hun ham til at lade hende gå med ind.
Hun kunne mærke, at han var imod det, men hun sagde, - Det er mine billeder, ikke?
-	Jo.
Hvis man ser det fra en helikopter.
Politiet ser anderledes på det.
-	Selvfølgelig gør de det.
Jeg siger bare -
-	Okay, okay, sagde Finn.
- Det er ikke noget problem.
Vi kører rundt om gården, så der ikke er nogen i hovedhuset, der ser os.
Jeg går ind og siger til ham, at du er med.
Hvis det er okay med ham, henter jeg dig.
Aftale?
Han så på hende i mørket i kabinen.
Hun nikkede.
-	Ja, det er okay.
Hvem bor i hovedhuset?
-	En, der hedder Rasmussen.
Han er landmand.
-	Og Rasmussen ved ikke noget om, hvad der foregår i laden, eller hvad det nu er?
-	Selvfølgelig gør han ikke det.
Han har bare lejet hallen ud.
-	Men
... hvad laver hæleren?
Jeg mener - han må jo have en eller anden historie, som giver mening.
-Han handler med møbler, sagde Finn og så lige ud.
-	Det er alt sammen helt almindeligt, Ida.
Bortset fra, at en del af møblerne er varme.
Han kører også noget udlejning.
Stole og borde, festpavilloner.
Den slags.
Hun droppede det.
De kørte ad de mørke landeveje, og hun mistede orienteringen, indtil de drejede ned ad vejen til Rasmussens gård.
Finn fortsatte lidt forbi indkørslen ved de store træer, hvor han sagtnede farten.
Bag klyngen af træer fulgte han et hjulspor rundt om ejendommen.
De nærmede sig langsomt den store hal på marken nord for gården.
Det var mørkt, og hallen stod som en stor klods i silhuet, da han standsede og slukkede motoren.
-	Okay, vent her, så kommer jeg ud igen.
Flan lukkede døren stille i, og hun så ham forsvinde hen mod den firkantede silhuet.
Hun så et glimt af lys, da han åbnede døren og trådte ind.
Han trak døren til bag sig.
Hun ventede i mørket.
Finns kassevogn havde en særlig lugt, en støvet duft af sæderne, som mindede hende om en sofa i hendes mormors hjem, da hun var lille.
Det var en tryg lugt, blandet med lugten af Finn.
Der gik nogle minutter, før hun så glimtet af lys igen.
Finn kom tilbage og åbnede døren i hendes side.
Hans øjne var spærret op.
-	Hvad?
sagde hun.
- Er der noget galt?
Han nikkede og kløede sig på hagen.
Det gjorde han, når han var usikker eller i tvivl.
- Det må man sige.
-	Hvad?
Han sagde, - Jeg prøver at tænke.
-Sig det, for fanden.
Han nikkede langsomt.
- Vi bliver nødt til at gå derind.
Billederne.
-	Hvad med billederne?
-	Jeg... jeg ved det ikke.
Han virkede desorienteret.
Det havde hun aldrig set.
Hun sprang ned fra sædet og tog ham i armen.
- Hvad fanden er der galt, Finn?
Han sagde, - Det er grimt.
Jeg siger bare, at det er grimt.
-	Hvad er grimt?
Han tog sig til hovedet.
- Jeg ved ikke, hvad vi skal gøre.
De begyndte at gå hen mod hallen.
Finn sagde, - Han har et kontor derinde.
Og så lageret.
Der er to forskellige lagerrum.
Ét til alt det lovlige og ét til -
-	Det ulovlige, sagde hun.
- Det forstår jeg.
Men det er der sgu da ikke noget underligt i.
Han standsede brat op og så på hende.
- Han er død, Ida.
-	Død7.
-	Ja, død.
Han ligger derinde.
Der er nogen, der har -
Ordene fik det til at summe i hendes hoved og arme.
Et øjeblik
følte hun panikken stige op gennem kroppen.
De måtte ... væk.
Men...
Finn sagde, - Hvis det ikke var for billederne, var vi dem, der er skredet.
Men det er dine billeder.
-Ved du, hvor de er?
-	Måske.
Hun tog sig sammen.
- Okay.
Så vi går ind og ser, om vi kan finde dem.
-	Det er grimt, Ida.
Han er blevet... tæsket.
Frygten i hans blik fik hende til at tage over.
- Okay.
Men det har jo ikke noget med os at gøre.
Vi skal bare have de billeder.
Han nikkede.
De gik de sidste meter hen til hallen, og han åbnede døren.
Hallen var dunkelt oplyst af blåviolette lysstofrør i loftet.
Hun så høje, IKEA-agtige reoler langs væggene, kasser, plasticmøbler og stakke af presenninger.
Ovre ved væggen til venstre så hun kontoret.
Det var som en trækasse med vinduesrammer i, som værkførerens kontor på et bilværksted.
Hun så lys derinde.
Døren stod åben.
-	Hvor er han?
sagde hun.
-Han ligger på gulvet derinde.
Du skal ikke gå derind.
-	Er du sikker på, at han er død?
Finn nikkede.
- Han er død.
Hun gik over cementgulvet mod kontoret.
Nogle meter fra den åbne dør fik hun øje på en fod og et ben.
Hun ændrede kurs
og gik hen mod et af vinduerne.
På gulvet derinde lå en stor mand i en blomstret skjorte.
Han lå på maven, og hun kunne se blodet omkring hovedet, hun kunne se det lyse, uglede hår, fedtet ind i mørkerødt blod på baghovedet.
Mandens ene kødfulde hånd stak frem på gulvet som en klo.
Det summede stadig i hendes krop, men en del af hendes hjerne var helt klar.
Her ligger en mand, som nogen har hamret i hovedet med et eller andet tungt.
Han har noget, som tilhører dig.
Find de billeder og se at komme væk.
Hun vendte sig og gik tilbage til Finn.
- Ja, han er død, sagde hun.
- Hvor er billederne, tror du?
-	I det bageste lagerrum.
-Hvor er det?
Han vendte sig og gik ned langs de høje reoler, til han kom til en dør.
- Derinde.
-	Er der låst?
Han nikkede.
-	Hvad fanden gør vi så?
Han løftede hånden og viste hende en nøgle, som dinglede for enden af en løkke af sejlgarn fastgjort til et grønt stykke træ.
- Jeg vidste, hvor nøglen hang.
-Hvor hang den?
-	På kontoret.
-	Jeg håber ikke, du trådte i blodet.
-	Ligner jeg en idiot?
Hun så på ham.
- Okay.
Lås op og lad os få det overstået.
Finn låste op.
Hælerens hemmelige lager var en anden snak.
Reolerne var de samme, men tingene på hylderne var mere omhyggeligt arrangeret.
Hvis lageret i hallen var Ronalds Festudlejning,
befandt de sig nu i kælderen på Dansk Designmuseum.
Hun betragtede hylderne med lamper, PH-lamper, nye og gamle, store og små, koglelamper omviklet med tyndt papir, lyse egetræsstole med flettede sæder, stabler af Arne Jacobsens fucking myrestole, tunge Kjærholmklassikere med patinerede læderhynder og sofaer med ternede betræk i uld.
-	Wow, sagde hun.
- Her er for millioner.
Finn stod ved et bord ved hallens væg.
Hun så malerierne med det samme.
De stod forrest i en stak.
Han så på hende, mens han åbnede den sorte taske.
-	Vi skal væk herfra, sagde han.
- Det kan kun gå for langsomt.
Hun kiggede på møblerne og stablerne af malerier.
Finn pakkede billederne.
Han sagde, - Det dér kan du godt glemme.
Vi tager det, der er vores.
Ikke en skid mere.
Så han var bange.
Var hun bange?
Næh.
Hun var ikke bange, hun var her kun for at hente de malerier, og dybest set var hun fuldstændig ligeglad med den døde hæler.
Hun sagde, - Okay.
De tog handskerne af, da de sad i bilen.
Finn lænede sig tilbage i sædet og lukkede øjnene.
- Fuck, sagde han, - jeg prøver at tænke.
-På hvad?
-	Ja, om vi har rørt noget.
Når de finder ham, går de hele lortet igennem, ikke?
Fingeraftryk, DNA, hvad fanden ved man?
Hun sagde, - Er du straffet?
Han åbnede øjnene og så på hende.
- Straffet?
-	Ja, har du en straffeattest?
Har du nogensinde afgivet fingeraftryk?
-	Nej.
Aldrig.
Hvorfor?
-	Fordi dine aftryk sikkert er derinde et sted.
Du har vel selv slæbt Skelbæks myrestole derind.
Eller rørt ved noget inde på kontoret.
Han nikkede.
- Jaeh.
-	Men det betyder ikke noget, hvis du aldrig har afgivet dine aftryk.
-Det har jeg ikke.
-	DNA, fodspor ... det er et cementgulv, ikke?
-Jo.
-	Og vi har ikke slået ham ihjel.
Jeg vil sige, at vi er heldige.
Vi skal bare væk herfra.
Han trak vejret dybt ind, startede motoren og vendte.
Han slukkede lygterne, mens de rullede tilbage rundt om gården mellem træerne.
Hun sagde, - Stop lige en gang.
Han stoppede.
Hun steg ud og gik om bag bilen.
Grusvejen var hård og tør.
Hun satte sig ind.
- Bilen laver ikke aftryk.
Kør.
Han kørte langsomt ud på den lange vej op mod landevejen.
Hun sagde, - Kender ham Rasmussen dig?
Manden på gården?
-	Han har set mig.
Og han har set bilen.
Men han ved ikke, hvem jeg er.
Hun nikkede.
- Okay.
Har du penge i klemme?
Han rystede på hovedet.
- Nej.
-	Vi bliver nødt til at gemme bilen.
Ikke skaffe os af med den.
Bare gemme den.
-	Hvem fanden har gjort det?
sagde Finn.
- Hvem fanden har banket skallen ind på ham?
-	Ja, det er ikke os.
De nåede tilbage til hendes hus, og Finn kørte bilen lidt op i skoven og ind mellem træerne.
I stuen pakkede han malerierne ud.
Han så på dem og derefter på hende.
- Hvad så nu?
-	Ikke noget.
Vi behøver ikke at gøre noget nu.
Vi har billederne, vi har penge.
Vi tager den bare med ro.
Han sagde, - Jeg vidste ikke, at du er så ... koldblodig.
-	Nogen skal jo være det.
-	Jeg troede, jeg skulle besvime.
Jeg har aldrig set et dødt menneske før.
-	Vi har ikke gjort noget galt, Finn.
Vi har taget nogle billeder i et sommerhus.
De billeder var stjålet fra min familie.
Men bortset fra det har vi ikke gjort noget ulovligt.
Han nikkede.
- Jeg ved det.
Det føles bare ikke sådan.
Han var længe om at falde i søvn.
Månen lyste gennem gavlvinduet i sovekammeret oven på, og han lå på siden og betragtede hendes hvide ansigt, mens hun sov.
Han havde aldrig mødt nogen, som bare mindede om Ida.
Han havde ingen at sammenligne hende med.
Hun var på hans egen alder, og hun kom fra en jødisk familie i København.
Det sagde ham ikke noget særligt.
Hun var en drengepige.
Hendes sorte hår var klippet kort, ikke drengeagtigt, bare kort.
Hendes krop var bleg og benet.
Stærk.
Hun var som en kat, tænkte han.
Det undrede ham lidt, at han fra starten havde følt sig så tiltrukket af hende.
Hun var handlekraftig, hurtig og direkte, når hun så igennem ham.
Han tænkte på Henriette, som han havde set en del til igennem årene.
Henriette var ikke hurtig.
Hun var flot, men på en damefrisøragtig måde.
Hun havde det hele, sådan fysisk set, og hun var et okay knald, men hun havde ikke meget at sige om noget.
Han betragtede sig som heldig nu.
Ida havde ret.
De havde mange penge.
Ikke i nogen bank, de
lå i et gammelt pengeskab i jordkælderen under værkstedet ved hans hus.
De behøvede ikke at tænke på penge eller hælere, måske aldrig mere.
Han prøvede at lade være med at tænke på det smadrede baghoved og hvem, der kunne have slået det ind.
I stedet tænkte han på Ida og det, hun ville sige, når de vågnede.
Hun ville sige noget, og hvis han kendte hende ret, ville det være noget, han kunne gå ind på, selv om han aldrig selv ville være kommet i tanker om det.
Anita Hvid betragtede manden, der havde sat sig i stolen ved siden af hendes skrivebord.
Hun svedte i sin lyseblå uniformsskjorte og de sorte bukser.
Einar Andersen bar ikke uniform, men sit sædvanlige jakkesæt, mørkegråt, let krøllet og tydeligvis ignoreret af Einar, som altid bar det over en hvid, lysegul eller lyseblå skjorte.
Einar Andersen var i hendes øjne håbløst forelsket i sig selv.
Han var i hvert fald imponeret af sin egen rolle som efterforsker, og hun havde i sin korte tid i afdelingen flere gange bemærket hans små efterforskermanerer - det lille mistroiske grin, hvis nogen naivt hævdede, at en mistænkt kunne være uskyldig, hans sammenbidte machomine, når han havde knækket en sag, og hans rødmossede smisken, når han efter en tilståelse insisterede på, at de skulle drikke i Borgerkroen.
Einar Andersen var en dinosaur, og den eneste, der ikke vidste det, var ham selv.
Om et år ville han aflevere skiltet, som han sagde.
Han sagde det med en trist, beklagende mine, som om hans afgang ville betyde enden på kompetent drabsefterforskning i Danmark.
Nu sagde han, - Brøssner har bedt mig om at tage dig med, Hvid.
-	Hvor hen?
-	Til Nordsjælland.
Einar Andersen havde flere gange - mest på Borgerkroen - indrømmet sin skepsis over for kvindelige politifolk.
Men det
var ferietid, og hun noterede sig, at den gamle nar gjorde et nummer ud af, at det var Brøssners ide.
-	Jeg er klar, sagde hun og rejste sig.
Andersen kom på benene.
- Jeg briefer dig i bilen.
Teknisk er allerede deroppe.
I bilen sagde Einar Andersen, - Hvor mange drabsscener har du været med på, Hvid?
-	Fem.
Med den her.
Andersen nikkede langsomt.
- Hvem var leder?
-	René Christoffersen de tre første, og Belling på de to sidste.
-	Hvordan gik det?
Hun tøvede med en fornemmelse af, at Andersen gerne ville høre noget om sine kolleger.
- Det gik okay.
Men jeg spillede ikke den store rolle.
Det var mest dør til dør, forhøringer og teknik.
Andersen nikkede igen.
- Der er kun én måde at lære det på, Hvid.
-Jeg ved det.
Ved at gøre det.
-	Og hvad med selve drabene?
Altså de døde?
-	Det første var det værste.
En lille pige i en kælder i Brøndby Strand.
Det var hårdt.
-	Kvalt?
Hun nikkede og prøvede at lade være med at tænke på Camilla Olsen, som havde ligget nogle uger under et tæppe i kælderrummet i en boligblok.
Andersen sagde, - Det er altid værst med børn.
-	Vi fik ham, sagde hun.
- Farbroren.
-	Jeg kan godt huske det.
Misbrug over længere tid, vidste familien det, dækkede de over hinanden?
-	De vidste det.
De havde i hvert fald en fornemmelse af det.
-	Somme tider kan det være svært at slippe det.
Især når det er en hel familie.
Deres liv er på en måde ovre, ikke?
-	Den families var.
Han overraskede hende.
Han pumpede hende ikke for sladder om Christoffersen eller Belling.
Einar Andersen virkede næsten omsorgsfuld.
Hun sagde, - Hvad er vi på vej til, Einar?
-	En død mand i en lade af en slags.
Jeg har ikke meget på det endnu.
Han blev fundet for et par timer siden af manden, der ejer den gård, laden hører til.
Han har haft den lejet ud til ofret, åbenbart.
Ofret er tævet ihjel.
Det er en mand i halvtredserne.
De lokale er ved at fastslå ID og så videre.
Og Teknisk er i gang, som sagt.
-	Hvad er din plan?
-	Vi skal afhøre gårdmanden, og hvem der ellers er.
Underrette.
Og så ellers tage det fra en ende.
Motiv, baggrund, hvad lavede han, hvem kommer på gården.
Det sædvanlige.
-Du siger bare, hvad jeg skal gøre, Einar.
Han sendte hende et smil.
- Selvfølgelig.
Og husk to ting, Hvid - spørg mig om alt, og lad være med at holde noget for dig selv, hvis du får en tanke.
-	Jeg får tanker af og til, Einar.
Det kan jeg lige så godt sige med det samme.
Han grinede til hende igen.
- Det var ikke sådan ment.
Du ved, hvad jeg mener.
Hun smilede tilbage.
- Jep.
Andersen satte farten lidt op.
- Det klarer du fint, Hvid.
Thor vadede i land.
Han havde kalkuleret, at han havde taget den lange trappe ned til stranden femten gange.
To gange daglig uanset vejret.
Han tørrede sig grundigt, trådte ind i sine sandaler, tog badekåben på og gik hen mod trappen.
Han havde overholdt Clarissa Spetsas’ udtrapningsprogram
til punkt og prikke.
Han havde været en god dreng.
Han havde kedet sig.
Ensomheden gjorde det både sværere og lettere.
Han kunne ikke søge tilflugt i arbejdet, og det var næsten det sværeste.
Følelsen af ikke at foretage sig noget var ukendt og svær at håndtere.
Han havde langsomt indset, at han aldrig havde været i en situation, hvor det at afstå fra noget var vejen frem.
Han havde læst langsomt og tålmodigt i en roman af John le Carré.
Han havde gået langt i sine shorts, med en flaske vand i lommen.
Han havde registreret, at landskabet omkring ham langsomt antog en betydning, han aldrig havde kendt.
Når han arbejdede, havde landskabet, huse, stier og vandhuller kun interesse, hvis de var relevante for sagen, han arbejde på.
Når han gik gennem en klynge træer og så et dunkelt vandhul, forekom det ham i den første uge kedeligt og formålsløst.
Et vandhul.
Men i går havde han for tredje gang passeret det samme øde sted, en sti førte gennem et krat forbi et vandhul.
Han havde opdaget, at den rastløse tomhed, han havde mærket de foregående gange, ikke længere sad i ham, og vandhullet havde antaget en form for betydning i hans tanker.
Der var ingen lig, ingen tekniske spor, han skulle iagttage og tolke.
Der var bare et vandhul.
Det var på en måde et smukt vandhul.
Der var varmt og stille, og han havde sat sig på en tør træstamme og siddet en tid.
Han havde følt sig bedre tilpas end på noget tidspunkt, siden han var kommet herop.
Han havde haft en overvældende følelse af taknemmelighed mod Clarissa.
Efter en tid - det kunne være ti minutter eller en halv time - havde han rejst sig og var gået videre uden noget særligt mål.
Det værkede stadig i hans lår, men suget efter morfinen havde
ikke længere den samme magt over ham, og for første gang havde han tænkt den tanke, at han måske ville nå frem til målet, som Clarissa så kontant havde sat op for ham.
Nu gik han over plænen op til hotellet, tog trinnene op til terrassen og gik ind gennem restauranten og videre ud i forhallen.
Der var stille.
Bag skranken kunne han gennem den åbne dør til kontoret se Birthe Berthelsen derinde.
Hun sad bag skrivebordet, lænet lidt ind over bordpladen med ansigtet skjult i hænderne.
Han stoppede op og betragtede hende.
Hun havde en blomstret top på, og hendes store, lyse hår faldt ned over de fregnede skuldre.
Han trådte hen til skranken.
- Birthe, sagde han lavmælt.
- Er der noget galt?
Hun så op.
Hendes øjne var store.
Hun gjorde et forsøg på at smile, men opgav.
Thor trådte rundt om skranken og ind i kontoret.
- Hvad er der i vejen? sagde han.
- Er der sket noget?
Hun åndede ud.
- Jeg er så bekymret for Bent, sagde hun.
- Han kom ikke hjem i aftes, og jeg ved ikke, hvor han er.
Han svarer ikke, når jeg ringer.
Thor satte sig på stolen foran skrivebordet.
- Jamen, hvor er han?
Jeg mener, hvor er han ikke kommet hjem fra?
Hun tog et lommetørklæde frem og pudsede næsen.
-	Han kørte op i laden i aftes, som han plejer.
-	Laden?
-	Ja, lageret.
Oppe på gården.
-	Har I en gård?
-	Nej, det er ikke vores.
Bent lejer sig ind deroppe.
Det er der, han har sine ting.
Udlejningen.
Møblerne.
-	Jeg er ikke med.
Hun åndede ud igen.
- Nej, hvor skulle du også vide det fra?
Det er Bents anden forretning.
Han udlejer festtelte og møbler.
Stole og borde.
Og så handler han med møbler deroppe.
Jeg forstår bare ikke, hvorfor han ikke svarer.
-	Hvor ligger gården?
-	Oppe på Rundagervej.
-	Hvor er det?
-	Ti minutter herfra i bil, sagde hun.
- Jeg ville være kørt derop, men der var ingen, der kunne afløse mig.
Jeg kan jo ikke bare gå.
Det ved han også.
Jeg forstår det ikke.
Han sender altid en sms, hvis det bliver sent.
-	Jamen, jeg kan da -
Men hun hørte ikke efter.
- Der kommer et selskab til middag.
Kokken er i Gilleleje efter fisk, og pigerne er ikke mødt ind endnu.
Hvad fanden skal jeg gøre?
-	Hvis du forklarer mig, hvor det er, kan jeg køre derop.
Hun så på ham med et tomt udtryk, som om hun ikke forstod,
hvad han sagde.
Hun lignede et spraglet badedyr, som nogen havde lukket lidt af luften ud af.
Han så hende gribe mobilen på bordet og taste, mens hun fiskede en cigaret ud af pakken, stak den i munden og tændte den med en rød lighter, mens hun ventede.
Hun inhalerede, pustede ud og slukkede mobilen.
- Den går lige på svareren.
-	Fortæl mig, hvor det er, Birthe.
Jeg kan køre derop med det samme.
Jeg skal bare have mine shorts på.
Hun tog stadig ikke hans ord ind.
Han kunne se frygten i hendes øjne.
-	Eller du kan køre derop selv, fortsatte han.
- Jeg skal nok -
Men hun hørte ikke efter.
Hun så ud gennem vinduet, og han
fulgte hendes blik.
Han hørte den knasende lyd af gruset i indkørslen og så den grå Mondeo standse derude.
Birthe rejste sig, netop som han så Einar Andersen stige ud af bilen og tænde en smøg, mens han betragtede den hvide træbygning og stod lidt utålmodigt tøvende på en måde, Thor genkendte alt for godt.
Einar havde bedt hende om at gå over i hovedhuset og afhøre gårdmanden Rasmussen.
Hun havde set ofret i kontoraflukket i hallen.
En korpulent skikkelse på gulvet.
Meget blod, en kølig, jernagtig odør og den uvirkelige følelse af at befinde sig så tæt på et menneske, som nogen havde taget livet af.
Teknikerne var i gang i deres hvide plasticdragter, og hele den ene ende af det store rum lignede en filmoptagelse.
Men der var stille.
Einar havde taget hende med ud, inden han kørte for at underrette.
- Bent Berthelsen, sagde han ude i solen.
- Dræbt med et eller andet hårdt og tungt, sandsynligvis en gang i aftes.
Våbnet er ikke umiddelbart at se.
Tegnebog i baglommen.
Hans bil holder derovre.
Han pegede mod en ældre Mercedes, som holdt parkeret tæt ved indgangsdøren til hallen.
Einar sagde, - Okay.
Jeg kører over til privatadressen.
Du går over og taler med Rasmussen.
Det var ham, der ringede alarmen ind.
Tag det i to dele.
Først får du hans forklaring om, hvad han foretog sig i aftes, og så det, der er sket her til morgen.
Hvornår han gik herover, hele moletjavsen, så grundigt og detaljeret som muligt.
Når du har et billede af det, vil jeg gerne have så meget baggrund som muligt.
Hvilken aftale er der mellem Rasmussen og Berthelsen?
Hvad laver Berthelsen her?
Hvor godt kender de hinanden?
Og så selvfølgelig om Rasmussen har set nogen, en bil, personer, hvad som helst, i aftes.
Anita nikkede.
- No problem.
-	Spørg ham, om han har en hund.
-	En hund?
Einar nikkede.
- Folk på landet har hunde.
Hunde har det med at give hals, hvis der er fremmede i nærheden.
Måske har Rasmussen ikke set en skid, men hvis han har en hund, kan han måske huske, at den har gøet på et tidspunkt i aftes.
-	Okay.
Einar tog sin jakke af og tørrede sig over panden med håndryggen.
- For satan, det er varmt.
Den tunge mand tøvede i græsset.
Hun så ham betragte omgivelserne, før han sagde, - Det er sgu for varmt og for smukt til at køre ud og fortælle en eller anden stakkels kone, at hendes mand har fået banket skallen ind.
Han så lige på hende.
- Vil du ikke sige det, Hvid?
-	Jo.
Jeg kan godt -
Einar smilede let.
- Ja, det kan du, men det skal du ikke.
Jeg underretter.
-	Belling siger, at det er det værste.
Næst efter børnene.
Einar nikkede uden at se på hende.
- Det har Belling ret i.
Den tager jeg.
Du tager Rasmussen, og så stikker vi hovederne sammen her om en god times tid, medmindre du hører fra mig inden.
Han så på hende med løftede øjenbryn.
Hun sagde, - Det er modtaget.
Hun så ham sætte sig ind i bilen og bakke ud på grusvejen foran hallen.
Da bilen forsvandt rundt om klyngen af træer, tog hun sin notesblok og gik ind mod gårdspladsen.
- Belling, sagde Einar Andersen, da han fik øje på ham under halvtaget ude foran.
- Hvad fanden laver du her?
-Jeg er på ferie, sagde han.
- Jeg nyder sommerlandets fred og ro.
Det vil sige, jeg nød den indtil for lidt siden.
Hvad laver du her?
Einar tog sin jakke af og tørrede sin blanke pande.
-	Ja, jeg er ikke på ferie.
Jeg er her for at -
-	Berthelsen, sagde Thor.
- Han er værten her.
Hans kone er inde på kontoret.
Hun er stærkt bekymret.
Einar nikkede og pustede ud.
- Ja, det forstår jeg godt.
-	Han er død?
-	Ja, han ligger oppe i en hal ved en gård.
Han er blevet tævet ihjel en gang i aftes.
Kender du ham?
Thor trak på skuldrene.
- Kender og kender.
Sådan som man nu kender værten på et hotel efter en uges tid.
Flink mand.
Har du nogen anelse om, hvad der er sket?
Han trådte ned på gruset.
Einar sagde, - Gårdmanden deroppe fandt ham i morges.
Teknisk er deroppe nu, og Anita Hvid afhører gårdmanden.
-	Anita Hvid?
Er hun ikke -
Einar nikkede igen.
- Jo, hun er grøn.
Men skarp.
Ikke det værste føl, man kan have med sig, når det nu skal være.
Hun skal jo lære det.
-	Og du skal underrette og afhøre konen.
Birthe, hedder hun.
Han trådte lidt til side.
- Sig til, hvis der er noget, jeg kan gøre.
Einar så lige på ham.
- Du er velkommen til at være med.
Jeg mener nu.
Måske er det lettere, hvis det er nogen, hun kender lidt.
-Det er ikke noget problem.
Har I nogen spor?
-	Ikke endnu.
Der er ret øde deroppe.
Måske har gårdmanden hørt noget.
Set en bil.
Men det er tidligt.
Thor mærkede mandens rådvildhed.
Han sagde, - Lad os få det overstået.
Gert Rasmussen var en stor, knoklet mand med store hænder.
Han lukkede hende ind og sagde, - Det er fandens til redelighed.
Jeg fik lidt af en forskrækkelse, kan jeg godt sige dig.
Anita nikkede.
- Det forstår jeg.
Er der et sted, vi kan tale sammen?
Jeg skal stille dig nogle spørgsmål.
De stod i hallen.
Gården var større og finere, end hun havde forventet.
Hun så en række bukkegevirer, monteret på skjoldformede plader på væggen.
Et stort håndkoloreret luftfoto af gården hang på væggen over en mørk kommode.
Rasmussen sagde, - Lad os gå ud i køkkenet.
Jeg er ved at brygge noget mokka.
Jeg kan lige så godt rive dagen ud af kalenderen.
Det er ikke hver dag, man finder sine lejere slået ihjel.
Rasmussen talte med en svag sjællandsk dialekt, som fik ham til at lyde lakonisk.
De gik ud i køkkenet.
Det var et stort rum, enkelt og velordnet.
-	Bor du her alene? sagde hun.
Rasmussen gik hen til bordet, hvor en Mokkamaster boblede.
Han tog kanden af pladen, greb to krus på hylden over bordet og skænkede.
- Ja, nu gør jeg.
Min kone døde for fem år siden.
Han satte de to krus på det lange spisebord midt på gulvet.
- Sid ned.
Hun satte sig, og den store bonde tog plads over for hende.
Han så på hende.
- Så må du jo hellere gøre dit arbejde.
Hvad hedder du?
-	Anita Hvid.
Jeg er kriminalassistent.
-	Er du ikke ret ung?
Der var noget lavmælt og direkte ved ham.
Han havde store, grå øjne og buskede øjenbryn.
Han betragtede hende roligt.
-	Det er mit femte drab, sagde hun.
- Men det er ikke mig, der leder efterforskningen.
-	Det er den korpulente herre i jakkesættet, sagde Rasmussen.
- Ham har jeg hilst på.
-	Einar Andersen er seniorefterforsker.
-	Javel.
Jamen, så må du jo hellere stille dine spørgsmål.
-	Vores foreløbige undersøgelser tyder på, at Bent Berthelsen er blevet slået ihjel ovre i hallen engang sent i aftes.
Hørte eller så du noget usædvanligt i går?
Rasmussen rystede langsomt på hovedet.
- Næh.
Jeg så tv ved ni-tiden og så Bents bil - eller lygterne - fra stuen omkring den tid.
Han kører altid ad bagvejen.
Ikke ind på gårdspladsen.
Så jeg tænkte ikke nærmere over det.
Han er gerne heroppe en tur om aftenen nogle gange om ugen.
-Du så ham ikke?
Talte med ham?
-	Nej.
Nej, jeg gik i seng ved 11-tiden.
Som jeg plejer.
-	Og her til morgen?
-	Ja, jeg var oppe klokken halv syv.
Lavede kaffe.
Ved halvottetiden gik jeg ud med hunden.
Det var dér, jeg så hans bil derovre.
Det undrede mig lidt.
Bent plejer ikke at være så tidligt på færde.
Så jeg kiggede ind i hallen.
Og dér lå han så.
-	Hvad gjorde du?
-	Ja, hvad gjorde jeg?
Jeg gik ind og ringede til politiet.
Der var jo ikke meget andet at gøre.
Han drak af sit krus, satte det og sagde, - Jeg glemte helt at spørge, om du bruger sukker og fløde.
-	Det er fint.
Gert Rasmussen sagde, - Det er en helvedes ting.
Jeg har da givet min bøsse en pudsning, kan jeg godt sige dig.
Det er ikke jagtsæson, men hvis de sataner kommer tilbage, så kan de få en gang hagl.
-	Det er ikke sandsynligt.
-	Nej, men alligevel.
-	Har du nogen ide om, hvem der kan have dræbt Berthelsen?
Har der for eksempel været nogen derovre, som han har været uoverens med?
Skænderier, ubudne gæster?
-	Nej.
Så havde jeg ikke lejet ud.
Jeg vil have fred.
Ordnede forhold.
Bent har altid været stille og rolig.
-	Han lejer telte ud?
Bonden trak på skuldrene.
- Det sagde han jo.
Men jeg tror nu, at det mest var møblerne.
-	Møblerne?
-	Ja, han handlede med møbler.
Alt det der fine.
Lamper, snedkerting.
Også noget kunst, tror jeg.
Så der kom jo folk, han handlede med.
Men der har aldrig været ballade eller noget.
Jeg ved ikke, hvad han har gået og rodet med derovre.
Men et eller andet har der jo været i vejen, siden de har slået ham ihjel.
Anita lagde sin pen og så på ham.
- Det lyder lidt, som om du måske alligevel har gjort dig nogle tanker om noget... underligt.
Bonden så på hende.
- Næh, det kan man ikke sige.
Men jeg har da tænkt på, nu og da, hvor han fik alle de ting fra.
Men han havde jo kontakter.
-	Du mener, at han kan have handlet med stjålne varer?
Rasmussen så lige på hende.
- Jeg aner det ikke.
Det er muligt.
Men så længe, han betalte lejen og ikke generede mig, kunne jeg jo være ligeglad.
Hun afhørte, noterede og nikkede, mens den knoklede mand afgav sin forklaring, som var enkel, troværdig og fuldstændig ubrugelig.
Hun var ikke i tvivl om, at Rasmussen ikke havde nogen anelse om, hvad der var foregået et par hundrede meter fra hans øde gård.
Hun takkede ham og gik tilbage til teknikerne, som var ved at bære udstyr tilbage til deres hvide kassevogn.
Hun prajede Torben Jensen, som smøg sin hvide plasticdragt af, foldede den og satte sig græsset, hvor han tændte en cigaret.
Hun satte sig over for ham.
- Har I fundet våbnet?
Jensen var en bred mand.
Han svedte voldsomt.
Hans hvide T-shirt klæbede til hans behårede brystkasse.
- Nej.
Der er ikke noget våben.
Jeg vil tro, det er en svensknøgle af en vis størrelse.
Tung.
Eller en skiftenøgle.
Der er i hvert fald nogle hakkede sårkanter, men du må vente og høre, hvad Clarissa siger.
Jeg regner med, at hun har ham sidst på eftermiddagen.
Hun nikkede.
- Okay.
Ellers noget?
- Ikke meget.
Vi har taget aftryk og også noget DNA fra relevante overflader og håndtag.
Men det er et langskud.
Jeg vil sige, at drabsmanden er gået direkte ind - der har ikke været låst - har baldret til ham og er skredet igen.
Han har slået nogle gange.
Hun betragtede området foran hallen.
- Og udenfor?
Torben Jensen rystede på hovedet.
- Det er jo knastørt.
Og vi har ikke fundet cigaretskod eller noget andet.
Vi kan ikke sige, om drabsmanden er kommet i bil eller til fods.
Hun tænkte.
Der var i hvert fald 700 meter op til vejen.
Drabsmanden kunne selvfølgelig være kørt hele vejen op til hallen, men det ville være risikabelt.
Hvis Rasmussen havde set en bil foruden Berthelsens, ville han muligvis være gået ud for at kigge.
Til fods?
Drabet var udført med en voldsomhed, som tydede på, at drabsmanden havde været i affekt.
Det var svært at forestille sig
en enlig skikkelse på vej over markerne, optændt af raseri, med en svensknøgle i hænderne.
Hun så Einar Andersens grå bil komme rundt om gården.
Hun takkede teknikeren og rejste sig.
Einar steg ud.
Han havde taget jakken af, men hans ansigt var voksagtigt og glinsende af sved.
-	Verden er lille, sagde han.
- Det viser sig, at ofret og hans kone ejer hotellet, hvor Belling er på ferie.
-	Belling?
Talte du med ham?
-	Ja da.
Han var lige så forbløffet som jeg.
Men han kender Berthelsens sådan lidt, så han tilbød venligt at være der, da jeg underrettede konen.
-Og?
-	Og ikke noget særligt.
Hun anede ikke noget.
Fuldstændig sønderknust.
Men ingen hjælp at hente umiddelbart.
Hun vendte sig, da en af de andre teknikere kom hen mod bilen.
Hun kendte ikke hans navn.
Han var høj og tynd, og han bar stadig sin dragt.
- Der er noget, I skal se i hallen.
De fulgte ham og trådte ind i den store bygning.
Temperaturen var ved at stige derinde.
Teknikeren pegede.
- Vi gik selvfølgelig hallen efter i alle kroge, men der var et eller andet, der ikke rigtig passede.
Han pegede på de høje reoler med billige udlejningsstole, sammenklappede borde, bukke, terrassevarmere og kasser med presenninger og festpavilloner.
-Alt det her grej er det, man ville forvente.
Men I kan se, at reolerne er bygget op omkring et aflukket rum.
Han viste dem døren.
- Vi fandt nøglen i kontoret.
Han skubbede døren op.
- Kig en gang.
De trådte ind og kiggede.
De gik ned langs reolerne.
Lidt efter sagde Einar Andersen, - Ja, konen forklarer godt nok, at Berthelsen både drev udlejning og møbelhandel.
Men
det her ...
Det ligner jo kraftædeme Bruun Rasmussens fjernlager.
Anita gik hen til det lange bord ved hallens metalvæg.
- Kunst, sagde hun.
- Ægte kunst, ser det ud til.
Einar Andersen nikkede og tørrede sit ansigt med et stort lommetørklæde.
- Det her er godt.
Jeg kunne ikke få det til at hænge sammen, at en eller anden tumpe skulle komme herud på Lars Tyndskids mark bare for at hamre en festudlejer ned.
Men det her er noget helt andet, ikke?
-	Jo, hvis det altså ikke er fuldstændig legitimt.
Handel med kvalitetsmøbler og kunst er ikke nogen forbrydelse, Einar.
Han skar en grimasse.
- Nej, men der er alligevel nogle helt andre penge på spil, ikke?
Og jeg vil vædde på, at koster-drengene får våde øjne, når de ser det her.
Og hvis det ikke er stjålet gods, giver jeg middag på Langeliniepavillonen.
-	En hælercentral.
-	Ja, ikke?
Jeg har sgu da aldrig set noget, der ligner en hælercentral som det her.
-	Vi må have nogen fra Indbrud herop.
Einar havde allerede sin mobil fremme.
- Jeg får fat i Torben Mauritz.
Han går bananas.
Hvis han da ikke er på Costa del Canaria.
Teknikeren i døren sagde, - Hvis han er, har han godt nok hældt pengene ud af vinduet.
Idas mobil ringede lidt over halvni, mens de stadig lå i hendes seng, og hun kunne mærke hans krop bag sin.
Finns krop var hård, og hun kunne mærke en del af den blive hårdere mod hendes røv.
Hun greb telefonen og så Børges navn på skærmen.
Hun svarede.
- Hej, Børge.
Hvad så?
Børge sagde, - Jeg ville bare lige høre ... har du været hos Niels Hertholdt inden for de sidste par dage?
Hun svingede benene ud over sengen og satte sig op.
-	Hertholdt?
Lad mig se ...
jeg var derovre i begyndelsen af ugen.
Alt var okay.
Hvorfor?
Hendes hjerte hamrede.
Børge sagde, - Han ringede bare for lidt siden og afmeldte.
Altså ikke permanent.
Bare de næste par uger.
Indtil han giver besked.
Han sagde bare, at han er i huset, så der var ingen grund til -
-	Men der har ikke været indbrud?
Der var en pause, før Børge sagde, - Nej.
Hvorfor skulle der have været indbrud?
Du sagde jo lige, at -
-	Okay, jeg er med.
Jeg tænkte bare -
-Du lyder underlig, sagde Børge.
- Er der noget galt?
Hun gryntede.
- Nej, der er ikke noget galt.
Jeg er bare lige vågnet.
-	Okay.
Ja, men det var dét.
Jeg sagde til ham, at jeg ville sige til Ida Geldzahler, at der ikke er overvågning de næste par uger.
-	Indtil han giver besked, nikkede hun.
- Jamen, det er modtaget.
-	Ellers ikke noget?
-	Næh.
Jeg kører min runde om lidt.
Ingen problemer.
-	Kig ind, sagde Børge.
- Det er længe siden.
Finn var faldet i søvn igen, så hun gik nedenunder og lavede kaffe.
Hun sad med sin første kop ved bordet, da han kom ind.
Finn sov altid i sine underbukser.
I dag var de sjalsmønstret i en fesen, violet farve.
Hvis de havde siddet på enhver anden, ville hun have kigget væk, men på en eller anden måde passede de godt til hans brune, benede krop.
-	Hvem ringede? sagde han og tog en kop.
-	Børge.
-	Hvad ville Børge?
-	Han ville bare sige, at Hertholdt har afmeldt overvågningen, fordi han åbenbart er i huset.
Finn satte sig over for hende.
- Og hvad så?
-	Ja, det forklarer jo en del, ikke?
-	Hvad?
-	Hvorfor huset ikke var låst.
Hvorfor alarmen ikke var slået til.
Jeg vidste, at jeg havde gjort det.
-	Så...
-	Ja, så Hertholdt var der, da vi tog malerierne, ikke?
-Der var ikke nogen bil.
-	Måske holdt den omme bag ved.
Men jeg tænker videre.
Han spærrede øjnene op.
- På hvad?
-	Ja, på at han måske lå og sov inde i soveværelset.
-	Det er muligt.
Men han så os jo ikke.
-	Det kan vi da ikke vide.
-Men hvis han havde set os, havde han sgu da sagt noget til Børge, ikke?
Så hvad er problemet?
-	Problemet er, at din rare hæler fik smadret hovedet ret kort tid efter, at du havde afleveret billederne.
Finn betragtede hende.
- Men ...
Hertholdt kunne ikke vide, at malerierne var der.
-	Nej, men alligevel blev din hæler slået ihjel.
Han virrede med hovedet.
- Jeg kan stadig ikke se problemet.
Det hænger jo ikke sammen.
Berthelsen blev slået ihjel nogle nætter efter, at jeg afleverede malerierne.
Det har sgu da ikke noget med Hertholdt at gøre.
Det er jo bare en eller anden -
-	Det er ikke det eneste.
Han så på hende.
- Er der mere?
Hun nikkede.
- Ja.
Børge sagde, at han havde sagt til Hertholdt, at han ville give Ida Geldzahler besked om, at overvågningen skulle sætte på standby.
Nu så Finn tankefuld ud.
- Og?
-	Ja, han sagde det på den måde.
At han ville give Ida Geldzahler besked.
Så nu kender Hertholdt mit navn.
-	Det er der vel ikke noget mystisk i.
Hvorfor skulle han ikke kende navnet på Børges medarbejder, som tilser hans hus?
-	Du forstår det ikke.
-	Hvad forstår jeg ikke, Ida?
-Hertholdt hyrer Børge.
Børge har nogle medarbejdere.
Men kunderne kender ikke vores navne.
De er ligeglade.
Hvis der er noget, ringer de til Børge.
-	Okay, så nu ved Hertholdt, at hans hus bliver overvåget af en dame ved navn Ida Geldzahler.
Og hvad så?
-	Der er ikke så mange, der hedder Geldzahler.
-	Nej, og hvad så?
-	Hertholdt kender måske navnet.
-	Hvor fanden skulle han kende det fra?
Hun så på ham.
- Fra malerierne.
Som hans far stjal.
Fra fami-
lien Geldzahler.
Nu ved Hertholdt, at hans hus er blevet overvåget af en dame ved navn Ida Geldzahler.
Han har måske set os.
Men han har ikke sagt noget til Børge om, at malerierne er væk.
Og nogle dage efter, at vi har været derinde og taget dem, bliver Bent Berthelsen slået ihjel.
Bent Berthelsen, som vi har hyret til at sælge de skide billeder.
Finn kløede sig på hagen.
Ida sagde, - Forstår du det nu?
Jo, han forstod det godt, men det betød ikke, at han havde noget særligt at sige om det.
Hun kørte sin runde - kun fem huse.
Feriesæsonen var begyndt, og Børge havde e-mailet listen.
Det tog hende halvanden time, og da hun vendte tilbage, sagde Finn, - Er det okay, hvis jeg tager din bil ind til Helsinge?
Hun gav ham et kys.
- Selvfølgelig.
Især hvis du køber ind.
Han besvarede kysset, og et øjeblik troede hun, at de skulle ovenpå, men Finn satte sig på stolen ved køkkenbordet.
- Jeg har en tid hos lægen.
Hun åbnede hanen og fyldte et glas med koldt vand.
-	Er du syg?
-	Nej, men den her gør ret nas.
Han kiggede ned på sine bare fødder og vippede med den venstre.
Storetåen var rødblå omkring neglen.
Hun skar en grimasse.
- Avs.
Sådan så den da ikke ud i går.
-	Den er betændt.
Den har murret i en uge.
Så jeg ringede ind og fik en tid hos Knoblauch klokken tre.
-	Har du haft den i sæbevand?
Min mor -
-	Det har jeg prøvet.
Mens du var væk.
Jeg tror, den skal skæres.
Hun trak ansigtet sammen igen.
- Okay.
Kan du køre?
Han rejste sig.
- Selvfølgelig kan jeg køre.
Og jeg skal nok
købe ind, medmindre Knoblauch beslutter sig for en hurtig lille amputation.
Hun sagde, - Køb ind først.
Jeg har skrevet en seddel.
Da han var kørt, lavede hun en kop te og satte sig ud på bænken, mens hun tænkte på, hvad de skulle gøre.
Finn kunne ikke se problemet.
Var der overhovedet et problem?
Det føltes sådan.
Men hun vidste, at hun ofte gjorde sig bekymringer uden grund.
Opfandt problemer.
Sådan havde det altid været.
Hendes far havde kaldt hende en alarmist’ og prøvet at forklare hende, at der ikke var noget at hente i at bekymre sig unødigt.
- Hvis man laver problemer ud af små ting, kan man ikke se, når der virkelig er grund til at bekymre sig, putte, sagde han.
Nu ønskede hun, at hun havde Finns evne til at stryge problemerne af sig.
Finn var snu.
Han kunne godt genkende hjørnetænderne i munden på en sovende hund, og han var god til at lade sådan en køter ligge.
Hun følte sig som en person, som absolut skulle pirke til sådan en hund, selv om hun vidste, at hun ville fortryde det.
Hun var en ‘Kantensteller’ - et andet af hendes fars udtryk.
En Kantensteller var en, der altid skulle anbringe tingene på højkant eller tæt ved en bordkant.
En person, som kurtiserede problemer og ballade.
Hun drak sin te i solen og besluttede ikke at gøre noget.
Da hun blev varm og utålmodig, gik hun ned gennem det høje græs til hegnet af buske ved vejen.
Der voksede vilde jordbær, og det føltes godt at samle de blodrøde bær i en skål.
Hun havde skrevet fløde på indkøbssedlen, og når han kom tilbage, ville hun lave to skåle med jordbær og fløde.
Hun sad nede ved buskene.
Vejen var øde, og der var bomstille.
Ikke en vind rørte sig.
Hun kiggede op, da hun hørte en svag, summende lyd ude fra vejen.
Lyden nærmede sig.
Det var en elektronisk, snurrende lyd.
Et øjeblik efter så hun manden på cyklen.
Han kom østfra og trådte langsomt i pedalerne.
Hun dukkede sig og så manden sagtne farten og standse.
En ældre fyr i shorts og en stribet polo.
Sandaler og en hvid tenniskasket.
Hun så ham kigge op mod huset, mens han stod i vejkanten med et ben på hver side af sin elektriske cykel.
Hun sad helt stille.
Hun så manden tage en telefon op af lommen og tage et billede af huset.
Han stak telefonen i lommen, tog kasketten af og tørrede sig over issen med håndfladen.
I det øjeblik genkendte hun ham fra familiebillederne på skænken under det sted på væggen i sommerhuset, hvor hun havde taget de tre malerier ned.
Niels Hertholdt.
Hendes hjerte hamrede, og hun dukkede sig endnu mere.
Hun så ham justere et eller andet på cyklen, før han satte sig op, lavede en U-vending - han var kun tre-fire meter fra hende - før cyklen igen begyndte at snurre, og hun så den gamle mand forsvinde hen ad den varme vej under træerne.
Hun trådte ud gennem buskadset og så efter ham.
Han skød en imponerende fart, og hun tænkte, at han kørte næsten lige så hurtigt som en bil.
Hun gik op i køkkenet med sine jordbær.
Så meget for fortrængning og alverdens hygsomme forsøg på at gøre noget dejligt og damebladsagtigt.
Niels Hertholdt kendte hendes navn.
Nu vidste han også, hvor hun boede.
Han havde lige taget et billede af hendes hus, og hun måtte beherske sig voldsomt for ikke at gøre noget dumt.
Noget mere dumt.
De sad i spisesalen på hotellet, og Einar Andersen sagde, - Selvfølgelig kan vi køre frem og tilbage, men det tager tid.
Og fru Berthelsen har generøst tilbudt os to værelser.
Det har jeg sagt ja tak til.
Jeg håber, det er okay med jer?
Thor sagde, - Selvfølgelig er det okay.
Jeg ville have gjort det samme.
Einar så på Anita.
Hun sagde, - Jeg har min taske.
Så det er helt fint med mig.
Einar nikkede.
- Fint.
Det giver os nogle fordele.
Vi er tæt på gerningsstedet, og fru Berthelsen står til rådighed.
Belling har selvfølgelig ferie, og du skal ikke føle dig forpligtet, Thor.
Thor sagde, - Jeg er en stor tilhænger af at kombinere arbejde og fornøjelse.
Hvis bare jeg kan få mine daglige havbade.
- Du bader alt det, du lyster, sagde Einar.
- Så slipper vi andre.
Anita opdagede, at hun ikke ville have noget imod et havbad med Thor Belling.
Belling havde noget, som Einar ikke havde.
Det begyndte med ‘sex’ og endte på ‘appeal.
’Einar sagde, - Ja, men så kan vi jo gå i gang.
Fru Berthelsen kender selvfølgelig til mandens arrangement med hallen oppe på Rasmussens gård.
Bent handlede med møbler.
Så hende skal vi tale mere med.
Thor rejste sig og gik over til den dobbelte glasdør og trak den til.
Spisesalen var tom.
Han satte sig og drak af sin kaffe.
- Arbejdsro, sagde han.
-	Selvfølgelig.
Jeg ved ikke rigtig, hvor meget konen vidste om, hvad han gik og rodede med deroppe.
Hun er i hvert fald chokeret.
Og hun har ingen ide om, hvem der kom og gik deroppe - og ingen anelse om, hvem der kan have slået Bent ihjel.
Thor sagde, - Altså, den slags er jo tit sådan lidt gråt i det, ikke?
Antikviteter, små steder ude på landet, folk, der køber møbler i Sverige, krejlermarked, køb salg og bytte.
Det er min erfaring, at folk i det miljø tit kører det helt sort.
Derfor er de ikke vilde med at tale med os.
Einar nikkede igen og så på Anita.
Hun fik følelsen af, at det var hendes tur til at sige noget.
Så hun sagde, - Vi har en formodning om, at Berthelsen var hæler.
Vi afventer en rapport fra Indbrud.
De er i gang deroppe.
Men jeg hæfter mig ved, at Berthelsen har haft to forretninger.
Eller tre.
Udlejningsforretning, møbelhandel og hotel.
Hun så, at Belling betragtede hende med et lille, opmuntrende smil.
Hun fortsatte, - Hvis man skal tænke højt, kan man forestille sig, at udlejningen af festgrej er et dække over noget fordækt.
Hæleri, videresalg af dyre ting og sager.
Hotellet... ja, det er en anden sag.
Mere udadvendt og synligt.
Belling nikkede ansporende.
- Og?
Hun mærkede, at hun rødmede.
Det var en ubekendt følelse.
Hun kunne ikke huske, at hun havde tænkt, at nu rødmede hun.
-Det jeg mener, sagde hun, - er, at det helt klart er hælervirksomheden, som er mest interessant i forhold til drabet.
Belling holdt hendes blik.
- Klart.
Einars mobil ringede.
Han tog den på bordet og svarede.
-Hej, Alice.
De betragtede ham, mens han lyttede.
Han greb en kuglepen i brystlommen og skrev noget på en serviet.
- Ja, det er noteret.
En mand?
Ikke noget navn?
Og I kunne ikke spore
... nej, det forstår jeg.
Jamen, Tak, Alice.
Du kan sige til Brøssner, at vi er ind-
kvarteret på samme hotel som Belling.
Det er værten på hotellet, der er ofret.
Ja.
Ja, det er et underligt tilfælde.
Men sig det til ham.
Og sig, at jeg rapporterer løbende.
Vi er i gang, men det er tidligt.
Fint, Alice.
Ja, hej igen.
Han slukkede telefonen og lagde den på bordet.
-	Alice Hansen meddeler, at omstillingen for en halv times tid siden modtog en anonym opringning fra en mand, som spurgte efter dem, der har at gøre med ham, der er blev myrdet oppe på Nordkysten.
-	Underligt, sagde Thor.
- Medierne er ikke orienteret.
Der er ikke ret mange, der ved, at Berthelsen er død.
-	Netop.
-	Hvad sagde han?
-	Ja, omstillingen spurgte, om han havde oplysninger.
Han ville ikke give sit navn, men han sagde, sådan nogenlunde ordret, at ‘I burde kigge på Niels Hertholdt’.
Omstillingen bad ham stave det, og det gjorde han.
Så lagde han på.
-	Hvem fanden er Niels Hertholdt?
sagde Thor.
-	Aner det ikke.
Men det finder vi ud af.
Jeg får lige min computer op at køre.
Hvordan er nettet?
Thor trak på skuldrene.
- Det ved jeg ikke.
Jeg er jo på ferie.
Men der er et skilt med WiFi i receptionen.
Einar rejste sig.
- Giv mig et kvarter.
Han gik, og Belling så på Anita Hvid.
- Er det første gang, du er ude?
Hun mærkede en svag skuffelse over, at han ikke huskede hende bedre.
- Jeg har været ude to gange med dig.
Men det er første gang, vi ligefrem er indkvarteret.
Han nikkede.
- Selvfølgelig.
Jeg kan godt huske dig.
Hun så lige på ham.
- Kan du?
Han smilede.
- Ja da.
Det vil sige, jeg kender dig fra stationen, men jeg kan med skam at melde ikke huske, at vi har været ude
sammen.
-Men det er vi så nu.
Han smilede stadig.
- Det er vi.
Lidt efter sagde han, - Kan du godt lide dit arbejde?
-Ja.
-	Hvad er din plan?
Vil du være efterforsker?
-	Ja, det er planen.
Han nikkede.
- Det bliver du nok.
Døren gik, og Einar kom ind.
Han satte sig og kiggede i sin notesblok.
- Niels Hertholdt bor på Østerbro,
men har et sommerhus nogle kilometer herfra inde i landet.
Han er 76, så vidt jeg kan se enlig.
Ingen joboplysninger, ingen straffeattest, ikke noget usædvanligt at bemærke.
-Jeg har en ide, sagde Thor.
- Hvad om Anita Hvid her og jeg kører op til sommerhuset og ser, om han er der?
Så kan du pakke ud og tage fat på rapporteringen, Einar.
Hun så Einar kigge på dem skiftevis.
- Okay.
Så du vil gerne bruge en feriedag på at rakke rundt med vores nybegynder?
Thor sagde, - Jeg elsker at rakke rundt med nybegyndere, Einar.
Einar nikkede.
- Du skal være velkommen.
I tager bare bilen.
Adressen er her.
Finn sagde, - Jeg kan ikke afgøre, om det var totalt åndssvagt, Ida.
-	Hvorfor skulle det være åndssvagt?
-	Jeg ved ikke ... okay, så Hertholdt ved, hvem du er, og hvor du bor.
Okay, han har måske set os.
Og han kører rundt på en fucking elcykel med lynets fart.
Men derfra og til at -
-	Det er bedre, at strømerne kigger lidt på ham, end at han cykler rundt her og tager billeder af mit hus.
-Hvis du siger det.
-Det siger jeg.
Finn rystede langsomt på hovedet.
- Det er bare for langt ude.
Hvordan skulle han kunne vide, at vi kørte op til Bent med de billeder?
-	Hvor fanden skulle jeg vide det fra?
Måske kender han Bent.
Måske lagde han to og to sammen.
Stjålne malerier, hvem kender vi i nærheden, som kunne tænkes at tage imod dem?
Nårh jo, der er fede Bent Berthelsen.
Det er sgu da ikke så langt ude.
Hertholdt gætter, konfronterer Bent og slår ham ihjel.
-	Men hvorfor?
-	Fordi de kom op at skændes om de billeder.
Berthelsen nægter at kende noget til dem, de bliver uvenner, og Hertholdt knalder ham ned med sin -
-	Cykelpumpe? sagde Finn.
- Helt ærligt.
Hun så på ham.
- Men du ringede.
Han satte sig ved køkkenbordet.
Han svedte.
- Ja, det gjorde
jeg-
Hun sagde, - Fuck Hertholdt.
Vi er okay, Finn.
Han nikkede.
- Så siger vi det.
De tog bilen, Einar havde kørte dem derop i, og Belling lod hende køre.
-Ved du, hvor det er? sagde han, mens de manøvrerede ud fra indkørslen.
-	Det tror jeg, sagde Anita.
- Jeg fandt det på kortet.
-	Er du god til at finde vej?
Hun havde aldrig tænkt nærmere over det.
- Jeg ender som regel der, hvor jeg har tænkt mig at køre hen.
Han gryntede.
Han holdt fast i håndtaget over sideruden, og hun så, at hans hånd var smukt formet, lange, stærke fingre, solbrændte og med pæne negle, som lyste hvidt.
- Jeg er elendig til det.
Jeg er nødt til at forberede mig grundigt.
Det er et af mine handicap.
Hun sendte ham et hurtigt blik.
- Har du flere?
Hun fortrød spørgsmålet, så snart hun havde talt.
Men Belling virkede, som om han ikke havde noget imod at tale med en nybegynder.
-Jeg har en del, sagde han.
- De fleste af dem er kedelige og ubetydelige.
Men det er en del af jobbet.
-	Hvordan?
-	Åh, du ved.
Slitage.
Dårlig søvn, uregelmæssig spisning af mad, som kunne være bedre.
Almindelig pessimisme med hensyn til den menneskelige natur.
-	Det lyder... opmuntrende.
Han grinede.
- Det var ikke for at tage modet fra dig, Hvid.
Tingene ændrer sig.
Efterforskning er ikke det samme nu.
Selv drabsefterforskere regnes for en slags mennesker nu om dage.
Du skal ikke tage mine jeremiader højtideligt.
Men hun opdagede, at hun ikke kunne lade være.
Der var noget sårbart ved Belling.
Han var en flot mand, ikke en, man ville vende sig om på gaden efter, men når man betragtede ham og talte med ham, blev han pænere.
Hans blik var opmærksomt, og når hun sagde noget til ham, kunne hun se glimtet i hans øjne og et tøvende smil på hans læber.
Hun sagde, - Vi skal til venstre her.
Vi passerer faktisk vejen ned til Rasmussens gård.
Hun så ham tage solbriller på og betragte landskabet.
Solen skinnede på markerne og de frodige, grønne klynger af træer.
- Hvor langt vil du sige, der er mellem gården og Hertholdts sommerhus?
-	Ad vejen ... to, måske tre kilometer.
I lige linje vil jeg sige højst to.
Han vendte solbrilleblikket imod hende.
- Du har studeret kortet grundigt.
-Afstanden mellem sommerhuset og drabsstedet er relevant.
Han så stadig på hende.
- Fortæl mig hvordan.
-	Det er enkelt.
Hvis vi havde fået et tip om en sommerhusejer i Vestjylland, ville det være noget andet.
-	Fordi?
-	Fordi den fysiske afstand - eller nærhed - giver tippet vægt.
Hertholdt er ikke ung.
Men i betragtning af, hvor tæt han bor på drabsstedet, vokser sandsynligheden for, at han rent faktisk kan have haft noget med det at gøre.
Det er muligt, at han kendte Berthelsen.
Belling nikkede.
- Vis mig afkørslen til Rasmussens gård.
De kørte i tavshed, indtil hun sagtnede farten og pegede på
grusvejen.
- Dér.
Du kan skimte gården mellem træerne dernede.
Hallen ligger bag ved.
-	Ingen skiltning.
-Nej.
-	Men det betyder ikke, at Hertholdt ikke har vidst, at Ber-thelsen drev forretning dernede.
-	Nej.
Vi skal videre ad vejen her cirka en kilometer, indtil vi når vejen til venstre, der fører ned forbi Hertholdts hus.
De drejede, og efter nogle minutter sagtnede hun igen farten og pegede.
- Det skulle være her.
Huset ligger for sig selv.
Der er ikke mange sommerhuse lige her.
Hun standsede.
De så op mod huset, som lå for enden af en lang plæne.
Bag huset kunne de se høje træer.
-	Det er, hvad jeg vil kalde et typisk dansk sommerhus, sagde Belling.
- Lad os se, om han er der.
De steg ud og gik op mod huset.
Belling sagde, - Du fører ordet, Hvid.
Hun nikkede.
- Okay.
Døren til den overdækkede terrasse stod åben.
Belling havde ret - det var et helt almindeligt, gammeldags sommerhus af træ, sortmalet med tørv på taget og udskæringer på de røde kanter langs gavlen.
Vinduerne var malet mørkegrønne.
En mand trådte ud på terrassen og løftede hånden for at skygge for solen, mens han så dem komme nærmere.
De standsede foran terrassen, og Anita trak sit laminerede identifikationsskilt frem.
- Niels Hertholdt? sagde hun.
- Vi er fra politiet.
Manden sagde, - Jeg er Hertholdt, sagde han.
- Hvad drejer det sig om?
-Vi efterforsker et drab her i nærheden.
Det er rutine.
Manden skyggede stadig for øjnene.
Han var en benet mand.
Hans knæ var knoklede under de store shorts.
- Et drab? sagde han.
- Jeg har da ikke hørt noget om noget drab.
-	Må vi komme ind? sagde hun.
- Vi vil gerne stille dig nogle spørgsmål.
-	Bevares, sagde den gamle mand.
- Men jeg ved ikke noget.
Hun trådte op på terrassen, og Belling fulgte efter.
Hertholdt
sagde, - Må jeg lige se dit skilt igen?
Hun viste det.
-	Anita Hvid, sagde han.
- Kriminalassistent.
Han så på Belling.
Belling trak sit skilt frem og sagde, - Jeg hedder Thor Belling.
Jeg er vicekriminalinspektør i Drabsafdelingen.
Hertholdt betragtede ham.
- Har vi ikke truffet hinanden før?
Belling trak på skuldrene.
- Det tror jeg ikke.
-Jeg synes, du virker bekendt.
Belling smilede let.
- Det er muligt.
Men jeg kender ikke dig.
Hun sagde, - Måske kan vi sætte os ned.
De tog plads ved bordet på terrassen.
Bordpladen var dækket med mønstret voksdug, som udsendte en svag lugt af mug og gummi.
Hun sagde, - Onsdag nat blev en mand ved navn Bent Berthel-sen dræbt på en gård et par kilometer herfra.
Nærmere bestemt Rundagergård, som ligger på den anden side af Rundagervej.
Kender du stedet?
Hertholdt rystede på hovedet.
- Næh.
Jeg kender heller ikke nogen, der hedder ... hvad var det?
Berthelsen?
-	Bent Berthelsen.
-Det siger mig ikke noget.
-	Var du her onsdag aften?
-	Ja, det var jeg.
Jeg har været heroppe i en uges tid.
-	Alene?
-	Ja, mutters.
Min kone er død.
Anita nikkede.
- Så du på noget tidspunkt nogen herude?
En bil, som sagtnede farten?
Nogen, der spurgte om vej?
-	Nej.
Det er jo en af fordelene ved stedet her.
Man ser ikke en mors sjæl.
-Og du kender ikke Bent Berthelsen?
-	Nej.
Aldrig hørt om ham.
Hvorfor er han blevet dræbt?
-Det ved vi ikke.
Berthelsen handlede med møbler fra en hal på Rundagergård.
Han ejede og drev desuden Nordkystens Badehotel sammen med sin kone.
Hertholdt rettede sig lidt op i stolen og nikkede langsomt.
- Ja, dér har jeg da været.
Altså på hotellet.
Jeg kan godt huske værten.
Stor fyr, sådan lidt... hvad skal man sige, rødmosset i det?
-	Ja, det er ham.
-	Og han er blevet dræbt?
Ja, det er da frygteligt, men som sagt har jeg ingen anelse om, hvordan det skulle være foregået.
Jeg kan ikke hjælpe jer.
Beklager.
Hun havde en akut følelse af at fejle.
Hun var løbet tør.
Hun kunne ikke komme på én fornuftig ting at sige.
Hertholdt sagde, - Jeg forstår godt, at I er nødt til at spørge jer for i området.
Men her kommer ikke mange.
Der er et par huse længere nede ad vejen.
Jeg ved, hvilke biler, der passerer.
Og jeg har altså ikke set nogen fremmede.
-	Har du nogensinde haft indbrud? sagde Belling.
Hertholdt rystede på sit smalle hoved.
- Nej.
Jeg har alarm og
overvågning.
Et firma i Gilleleje kigger herop med jævne mellemrum, når jeg ikke er her.
Og der har aldrig været noget.
De kommer selvfølgelig ikke nu, mens jeg er her.
Anita sagde, - Ja, men så vil vi køre videre.
Du skal have tak.
Hun lagde sit kort på bordet.
- Her er mit direkte nummer, hvis du kommer i tanker om noget.
Hertholdt tog kortet, viftede med det og sagde, - Det er modtaget, Anita Hvid.
Han lagde kortet på bordet og så på dem.
- Hvis det var dét?
I bilen sagde hun, - Det var røv og nøgler.
Jeg ... jeg var ikke forberedt.
-	Nej, sagde Belling, - man kan ikke forberede den slags afhøring.
Du gjorde det okay.
-	Men tippet.
Jeg var i tvivl.
Jeg skulle have presset ham.
Han rystede på hovedet.
- Nej.
Du kunne ikke bakke det op.
Hvad skulle du sige?
Vi har fået et anonymt tip?
Det ville måske have presset ham, men hvad så?
Han ville sandsynligvis bare have trukket på skuldrene.
Det ville jeg.
-	Det føles bare ... ukonstruktivt.
-	Hvad havde du regnet med?
-Det ved jeg ikke.
-	Anonyme tip er tricky, Hvid.
Det mest sandsynlige er, at nogen vil hænge Hertholdt ud.
-	Ja, men hvordan har de vidst, at Berthelsen overhovedet er blevet dræbt?
-	Folk taler.
Især på landet.
Den slags kommer ud langt hurtigere, end man skulle tro.
-	Det var røv og nøgler.
-	Ikke helt.
-	Hvad mener du?
-	To ting.
Den ene er en tilfældighed.
Hertholdt mente, at han kendte mig, ikke?
Hun nikkede.
-	Det havde han på en måde ret i.
For en uges tid siden fik jeg noget massage på mine ømme ben hos nogle thailandske damer i Helsinge.
Hertholdt var der.
Han var meget misfornøjet med behandlingen, og han overfusede damerne.
Ret ubehageligt.
Hertholdt kan optræde meget ubehageligt, kan jeg fortælle dig.
Jeg sagde noget til ham, og han forlod klinikken med nogle racistiske
ord.
Så han kunne huske mig, han kunne bare ikke huske hvor fra.
-	Men det kan vi ikke -
-	Det er relevant, Hvid.
Nogen har peget på Hertholdt, og fordi jeg har set ham før, ved vi nu, at han kan optræde aggressivt og nærer racistiske følelser.
Men han kan også optræde helt almindeligt.
Som han gjorde nu.
-	Det er ikke meget.
Sådan er der mange, der er.
Han nikkede.
- Der var også en anden ting.
-	Hvad?
-	Var der ikke noget, der undrede dig?
Hun tænkte.
Det var svært.
Hendes tanker var optaget af følelsen af at fejle, mens Thor Belling sad ved siden af hende.
-	Undrede mig?
Ved ham?
-	Ikke ham selv.
Jeg tænker på noget, der manglede.
-	Manglede?
Hvordan manglede?
Han trak vejret ind.
- Tænk dig om, Hvid.
En mand på 76 alene i sit afsides beliggende sommerhus.
Hvad ville du forvente, at sådan en mand måtte have?
Hun følte sig som en dum skolepige.
- Jeg ved det ikke.
Han smilede til hende.
- Parkeret i indkørslen?
Hun pustede ud.
- En bil.
-	Ja, ikke?
Det er næsten umuligt at forestille sig, at han ikke skulle have en bil.
Hvordan kommer han omkring?
Hvordan er han kommet herop?
-	Måske kører han slet ikke.
Måske er han blevet kørt herop.
En ven, familie.
Måske kommer der nogen og henter ham, så han kan købe ind.
Belling nikkede.
- Ja, det er en mulighed.
Men jeg tror det ikke.
-Men der er jo ingen anden forklaring.
-	Jo, det er der.
Og jeg kender den.
Efter episoden hos massørerne, drak jeg en kop kaffe på gågaden i Helsinge.
Og hvem
ser jeg køre forbi?
Niels Hertholdt, som lige havde forulempet de sagesløse damer.
-Men han har jo ingen bil.
-	Nej, men han var også på cykel.
-	På cykel?
-	Ja.
En elektrisk cykel.
Man ser dem af og til.
De ligner almindelige cykler, men de kører meget hurtigere.
Han hvislede forbi mig.
Det var ikke noget problem for ham at cykle til Helsinge og få massage.
Der er, hvad, i hvert fald femten kilometer hver vej.
Så Hertholdt kan komme omkring, selv uden bil.
Oven i købet ret gesvindt.
Jeg fik helt lyst til at købe sådan en cykel.
-	Men tippet?
-	Én ting ad gangen, Hvid.
Du gjorde ret i ikke at presse ham.
Vi har ingen ide om eventuelt motiv.
Men nogen har peget på Hertholdt, og nu ved vi, at han sagtens kunne cykle op til Ber-thelsens hal - oven i købet ret diskret og stille - og slå ham ihjel.
-Men det ved vi kun, fordi du var med herude.
Han lagde kort en hånd på hendes arm.
- Hvid, sagde han,
-	det er stadig lovligt at være heldig.
De kørte tilbage mod hotellet i tavshed, indtil Belling sagde,
-	Vil du gøre mig en tjeneste?
-	Selvfølgelig.
-	Se, om du kan skaffe et kort over området.
Et detaljeret kort.
Du ved, sådan et med stier og højdeforskelle tegnet ind.
Træer, vandløb.
Så nøjagtigt som muligt.
-Jeg så et på hotellet.
De har et stort vægkort i pejsestuen.
-	Glimrende.
Det kigger vi på.
-	Og hvad kigger vi efter?
-	Vi skal bare se, hvordan landet ligger.
Andet er det ikke.
Hun sendte ham et blik, men han så lige ud bag sine solbriller.
Igen følte hun sig håbløst amatøragtig.
Belling havde en ide, og hun havde ingen.
Da de kørte ad Rundagervej, sagde Belling, - Kør ned til gerningsstedet.
Jeg vil gerne se det.
-	Liget er kørt ind til instituttet.
-Det ved jeg.
Men alligevel.
Hun sagtnede farten, da de nærmede sig vejen og svingede til venstre.
Landskabet lå foran dem.
Rasmussens gård lå i en blød sænkning i terrænet, bløde tobaksfarvede marker mellem de svulmende klynger af udsprungne grønne træer under den høje, blåhvide himmel.
Det var svært at tro, at folk slog hinanden ihjel i disse omgivelser.
Hun skulle lige til at sige noget om det, da Belling vendte blikket imod hende og sagde, - Jeg ved det.
-	Hvad?
-	Drab og idyl.
Det var det, du tænkte på, ikke?
-	Jo.
Hvordan kunne du vide -
-	Hvordan tror du?
Fordi jeg tænkte det selv.
Det tænker jeg altid, når jeg er ude et smukt sted.
Hun tav.
Belling kunne læse hendes tanker.
Hun ønskede, at hun kunne læse hans.
De fandt to medarbejdere fra Indbrud og Hæleri i hallen.
Den ene var Thomas Mauritz.
Han var et sted i fyrrerne, høj og tynd, klædt i løse jeans, en sort T-shirt og kraftige sorte arbejdsstøvler.
Han lignede en plysset dreng, som lige havde fået en ny cykel.
-	Det her skal I se, sagde han.
- Jeg har aldrig set noget lignende.
Nej, det er løgn, jeg har set noget lignende, men jeg er aldrig blevet overrasket på den måde.
Det er en guldgrube.
Belling smilede.
- Aladdins Hule.
-	Det må man sige ja til.
-	Lad os se på sagerne.
De gik ind i lagerrummet, hvor Mauritz’ medhjælper sad ved det lange bord ved væggen, bøjet over to computere.
-	Anton er ved at krydsreferere, sagde Mauritz.
- Der er nok at gå i gang med.
Ikke bare møbler.
Også en del kunst.
Vi har fundet to Heerup er og et lille maleri, som ser ud til at være en Ancher.
Der er nogen, der bliver glade nu.
-	Kan du give os et overblik? sagde Anita.
Mauritz kløede sin plyssede isse.
- Det er lidt tidligt.
Men overordnet vil jeg sige, at vi kigger på udbyttet af op imod 25 indbrud.
De fleste ser ud til at være lokale.
Vi har identificeret en del møbler og koblet dem til rapporter og forsikringsanmeldelser.
Det er møbler, lamper, tæpper, forskellige slags kunsthåndværk, krukker, fajance og den slags.
Det ser rigtig godt ud.
-Så Berthelsen var hæler.
-	Ja, det kan der ikke være tvivl om.
Hæler i stor stil.
-	Penge?
-Han har en ret solid boks inde på kontoret.
Vi leder efter en kode.
Den er ikke lige til at vrikke op.
-	Okay.
-	Jeg vil sige, sagde Thomas Mauritz, - at det her er det største fund af hælervarer, vi har set i måske fem år.
Anita sagde, - Hvad med papirer?
Fortegnelser, en eller anden form for liste, måske nogle initialer?
Mauritz nikkede over i retning af Anton ved bordet.
-	Anton har åbnet Berthelsens computer.
Jeg ved ikke, om han har fundet noget.
Han vendte sig.
- Anton?
Anton drejede sig på stolen.
- Der er en del fotografier.
De gik over til bordet og så, at Anton arbejdede med to computere.
-	Jeg sammenholder, forklarede han.
- Billeder fra mit eget arkiv over stjålne effekter med billeder fra ofrets.
-	Vis dem Heerup’erne, sagde Mauritz.
Anton scrollede.
- Okay, her er mine egne billeder.
De kommer fra Axel Madsen, som fik de to billeder stjålet.
Han havde fotografier af dem, og dem fik vi og forsikringen.
Han vendte sig mod stakken af lærreder, som stod lænet mod væggen.
Han bladrede i den.
-	Her er de to billeder.
I levende live.
-	Hvornår er de meldt stjålet? sagde Thor.
-	Oktober sidste år.
De ligger også i billedmappen på Berthelsens computer.
Han scrollede.
De to små farvestrålende billeder dukkede op.
Det ene forestillede en nisse på cykel.
-	Det ser ud, som om Berthelsen har fotograferet alting.
Der er en mappe med møbler, en med lamper og diverse, en med
kunsthåndværk og en med regulær kunst.
Mest malerier, men også litografier og træsnit.
Jeg har været igennem malerierne.
Der er i alt 25 i billedmappen på computeren.
De 22 står stadig her på bordet.
Så det er en ret rimelig gevinst.
Der er tre billeder, som kun figurerer som fotos på computeren.
De ser ikke ud til at være her.
Så dem har han måske afsat.
Anita sagde, - Er billederne dateret?
Anton nikkede.
- Ja, det er det flippede ved det.
De tre billeder, som mangler, er tilsyneladende de sidste, han har fået ind.
Fotografierne af dem er dateret for fem dage siden.
Men væk er de.
-	Må jeg se dem? sagde Thor.
Anton klikkede og forstørrede et billede.
- Det er tre små malerier af den samme kunstner.
Lauritz Møgelvang.
En mindre kendt guldaldermaler.
Tidlig guldalder.
Tre små landskaber.
-	Værdifulde? sagde Anita.
-	Altså, Møgelvang er ikke en af de rigtig store, sagde Anton.
- Men markedet ændrer sig hele tiden.
Jeg kunne godt forestille mig, at han er ved at komme i kurs igen.
Så jo, de kan indbringe mange penge.
-	Hvem har meldt dem stjålet? sagde Thor.
-	Ja, det er det underlige.
De er ikke meldt stjålet.
Jeg kan kun identificere dem, fordi jeg kan læse Møgelvangs signatur.
Jeg kan ikke finde dem på nettet.
Mit gæt er, at de har været i privateje, og at de er blevet stjålet for nylig.
Måske en bestillingsopgave.
Siden de allerede er væk.
De kan være over alle bjerge nu.
De betragtede de små landskabsbilleder.
Thor sagde, - Det er godt arbejde.
-Jeg prøver at hitte mere information om dem, sagde Anton.
Thor sagde, - Hvid, kom lige med her.
De gik ud i den store hal.
Thor sagde, - Det her føles som en krog, Anita.
-	En krog?
Han nikkede.
- Ja, de billeder.
Et sted at gribe fat.
De er værdifulde, de er håndterlige og diskrete.
De er kommet hertil for nylig.
Nu er de væk.
Og det springer i øjnene, ikke?
-	Fordi det er sket på nogenlunde samme tid som drabet.
-	Netop.
Det er en brugbar teori, at de tre billeder er forbundet med drabet.
Det er også bemærkelsesværdigt, at de ikke er meldt stjålet.
Hun nikkede.
- Billederne bliver stjålet.
Ejermanden ved enten, hvem tyven er, eller hvor billederne er endt.
En, der kender Berthelsen.
-	Præcis.
En, der har vidst, hvor han skulle lede.
-	Han - eller hun - beslutter at hente billederne.
Han konfronterer Berthelsen, de kommer i håndgemæng, Berthelsen bliver dræbt, og ejermanden tager billederne med sig.
Han så på hende.
- Som talt ud af min mund.
Det er tidslinjen, der passer.
Det er ikke nagelfast, men det er en god teori.
Den kan sagtens være helt i skoven, men det faktum, at billederne er væk, kan man ikke abstrahere fra.
-Så hvad nu?
-	Vi skal finde ud af noget mere om de billeder.
Hvem ejer dem?
Den slags kunst har en historie.
Et eller andet sted står der noget om dem.
Eller der er nogen, der ved noget om dem.
De stod lidt.
Så sagde Anita, - Jeg tænker på telefontippet.
Niels Hertholdt.
Han så på hende med et lille smil.
- Sjovt.
Det gør jeg også.
Den følgende dag gik Einar Andersen i gang med at briefe de tre kriminalassistenter fra Nordsjællands Politi, som han havde fået tildelt.
- Opgaven er enkel, sagde han til dem i pejsestuen.
- I skal samarbejde med Indbrud og Hæleri på gerningsstedet.
De er ved at katalogisere det, vi mener er tyvekoster.
Jeres opgave er at lave en rapport om, hvem der har fået stjålet hvad.
Vi opererer ud fra en teori om, at Bent Berthelsen er raget uklar med nogen, som har fået stjålet genstande af en vis værdi og derefter har fundet ud af, at det var Berthelsen, der tog imod dem og solgte dem videre.
De tre politifolk nikkede.
Einar fortsatte, - Der er mange store sommerhuse i området.
Vi kan godt gå ud fra, at mange af de stjålne effekter kommer fra nogle af dem.
Så vi vil vide, hvem der har lidt særlige tab.
Når I har dannet jer et overblik, kigger vi på det sammen, hvorefter vi fordeler afhøringerne af de bestjålne.
Det er langsommeligt arbejde.
Det ved jeg.
Men medmindre vi får et gennembrud på en anden front, kan jeres del af efterforskningen vise sig at være afgørende.
Spørgsmål?
Den kvindelige KA, en mørkhåret, tæt pige, sagde, - Får vi at vide, hvilke andre spor
I efterforsker
?Einar nikkede.
- Jeg holder jer selvfølgelig løbende orienteret.
Så i morgen vil vi sammenholde noter, og jeg vil give jer et overblik over, hvor vi står.
Men nu kører jeg med jer op til gerningsstedet, så vi kan komme i gang.
Han nikkede til Thor og Anita, som havde overværet mødet.
-	I har en plan?
Thor sagde, - Jeg har en ide, som jeg vil præsentere for Hvid.
Så må vi se.
Einar svedte allerede.
- Det er fint.
Jeg sætter gutterne her i gang, og så vender jeg tilbage.
-	To ting, sagde Thor, da de var alene.
- Den ene er geografisk.
Han rejste sig og gik over til det store vægkort ved siden af
pejsen.
Det var et smukt kort, lysegrønt og lyseblåt, med indtegnede højdelinjer, skovarealer og veje.
-	Kan du udpege Niels Hertholdts sommerhus?
Hun studerede kortet og fandt stedet.
- Her.
-	Og Rasmussens gård?
Hun førte en finger langs vejen mod vest op til Rundagervej, videre til stikvejen ned til Rundagergård.
- Gården ligger her.
-	Fint, sagde han og kiggede.
Derefter så han på hende.
- Det her gør vi kun, fordi vi har fået et anonymt tip, som peger på, at Hertholdt er involveret.
Vi har ingen grund til at tro på det.
Hertholdt er en gammel mand, og afhøringen af ham var ikke påfaldende.
Hun nikkede.
- Jeg går ud fra, at du vil efterprøve din teori.
Altså på kortet.
Han pegede igen.
- Det er korrekt.
Jeg hæfter mig ved den korte afstand mellem gården og sommerhuset.
Jeg hæfter mig også ved noget andet.
Anita havde igen en akut følelse af at være til eksamen.
Hun sagde, - De tre malerier.
-	Ja, det er et vildt gæt.
Men hvis billederne er stjålet fra Hertholdt, er det straks en anden sag.
Det vender vi tilbage til.
Lad os antage, at Hertholdt ejede billederne, og at han overværede tyveriet.
Det, jeg er ude efter, er, om han har haft mu-
lighed for at forfølge tyvene på sin elcykel og har set, hvor de blev afleveret.
Hun spærrede øjnene op.
- Der er mange måske er i den teori.
-Jeg ved det.
Men igen - anonymt tip, nærhed til gerningsstedet.
Jeg vil bare vide, om det er muligt.
De pegede, kalkulerede og diskuterede en tid.
Efter en halv time sagde Thor, - Så kom vi så langt.
Det er en mulighed.
Det er en meget søgt og konstrueret mulighed, men Hertholdt kan have taget sin cykel, taget genvejen ad stien og nået Rundagervej før tyvene.
Det er også teoretisk muligt, at han har kunnet holde kadencen og set, hvor tyvene kørte hen.
Hun betragtede kortet og så på ham.
- Og forlængelsen af din teori er så, at Hertholdt nogle aftener senere har konfronteret Berthelsen i laden og slået ham ihjel?
-	Netop.
Han kan endda have taget billederne med sig igen.
Hvis Berthelsen da ikke allerede havde ekspederet dem videre.
-	Jeg er imponeret, sagde hun.
- Det er meget... opfindsomt.
Men det er også gætværk, hvis jeg må sige det.
Han grinede.
- Jeg ville blive skuffet, hvis du bare åd det.
-	Vi ville have fastere grund under fødderne, hvis vi for eksempel vidste, at de tre malerier vitterlig tilhørte Hertholdt.
Han smilede.
- Det er rigtigt.
Og det er den anden ting.
Jeg kender en kunsthistoriker i København.
Ole Thomsen.
Inde på Statens Museum for Kunst.
Han har hjulpet os for år tilbage.
Jeg vil ringe til ham, og hvis han stiller op, kører vi til København og taler med ham.
Der må være nogen, der kender til de malerier.
Måske endda nogen, der ved, hvem de har tilhørt eller tilhører nu.
Hun nikkede.
- Det er et spor.
-	Du er ikke fyr og flamme.
-	Nej, men jeg lærer.
Han tog sin telefon.
- Jeg håber, du lærer andet, end at Thor Belling er en fantast.
Hun smilede og opdagede, at hun var ligeglad med, om han var fantast eller et geni.
Hun glædede sig til at køre i bil med ham til København.
-Lauritz Møgelvang,
sagde Ole Thomsen halvanden time senere, da de sad på hans kontor, - var en god maler.
Lidt overset.
Ikke noget geni.
Ikke nogen Købke eller Eckersberg.
Men en god maler.
Siden du ringede, har jeg lavet en liste over kendte værker.
Det drejer sig om i alt 19 værker, som er beskrevet og som enten befinder sig på museer eller er i privateje.
Jeg kan selvfølgelig ikke vide, om de privatejede er blevet hugget, men de tolv, som hænger på museer, befinder sig der, hvor de skal.
-	De billeder, vi er interesseret i, er ens i størrelse.
Cirka 30 gange 25 centimeter, sagde Anita.
Ole Thomsen var en korpulent mand i en stor, blå hørskjorte.
Han sad bag sit skrivebord, og gennem det høje vindue bag ham kunne man se Rosenborg Slot.
Kontoret lugtede af cerut.
Thomsen smilede.
- Og motiverne?
-	Det er naturscener fra Nordkysten.
Skov, en hestevogn på en sandet vej langs vandet.
Udsigt til Kulien.
-	Og signaturen er tydelig?
-	Ja.
Om den er ægte, ved vi ikke.
Jeg har billeder.
Hun lagde de tre print på bordet, og Thomsen tog sine læsebriller på.
Derefter tog han en kraftig lup og studerede billederne.
Han åbnede en bog på bordet, bladrede og fandt en side med facsimilegengivelser af signaturer.
De ventede.
Endelig sagde han, - Altså, så vidt jeg kan skønne, er det her ægte nok.
Signaturen stemmer fuldstændig.
Jeg kan jo ikke garantere noget, men det ville forbløffe mig, hvis der er tale om falsknerier.
Men der er også noget andet.
Han så på dem.
Thor sagde, - Lad høre.
-	Jo, altså, de tre små billeder, vi taler om her, er ikke blandt de syv, som er i privateje.
-Hvordan ved du det?
-	Fordi målene ikke passer.
Jeres tre billeder er væsentlig mindre end dem, vi kender til.
Mit bud er derfor, at jo, de er ægte, malet af Møgelvang, men hidtil ukendte.
Det kan være forstudier, olieskitser, som Møgelvang måske har givet bort.
De indgår i hvert fald ikke blandt de værker, vi kender.
De kan have hængt i mange år hvor som helst.
Ofte er ejerne af den slags billeder slet ikke klar over, hvad de har hængende.
Arvestykker.
Noget, man tager for givet.
Han så på dem.
- Er det til nogen hjælp?
Anita så på Thor.
Han sagde, - Jeg prøver at tænke det igennem.
Det bankede på døren, og en høj kvinde i halvtredserne trådte ind.
Hun havde et sort jakkesæt på, og hendes gråbrune hår var udslået i en ungdommelig frisure, som på en underlig måde fremhævede hendes alder.
-	Har du et øjeblik? sagde hun til Thomsen.
-	Elisabet, sagde han, - kom ind.
Han rejste sig.
- Vi har besøg af politiet.
Det her er Elisabet Sørensen.
Elisabet kender mere til Møgelvang end jeg.
-	Hvad drejer det sig om? sagde Elisabet.
Hun bar uindfattede briller.
Thomsen forklarede, og Anita kunne se interessen glimte i den benede kvindes øjne.
Thomsen sagde, - Må jeg vise Elisabet jeres billeder?
-	Selvfølgelig, sagde Thor.
- Vi har brug for hjælp.
De lod de to eksperter studere de tre farveprint i fred.
Thomsen sagde, - Jeg mener, de er ægte.
Hun stod bøjet over bordet.
- Ja, de er ægte.
Der var stille.
Efter en tid sagde hun, - Der ringer en klokke.
Anita mærkede spændingen i lokalet.
De så på Elisabet Sørensen, som havde lagt de tre print fra sig.
Endelig sagde Thomsen, - Hvad for en klokke, Elisabet?
-	Jeg prøver at tænke.
Thomsen nikkede og tav.
Han satte sig i sin stol, mens Elisabet tænkte, stående ved bordet.
Efter en rum tid sagde hun, - Det er måske otte eller ti år siden, vi katalogiserede Møgelvang.
Thomsen sagde, - Og det udmøntede sig i listen over de 19 kendte værker.
-	Præcis.
Men der var noget... jeg tror, det var en tilfældighed.
-	Hvad?
sagde Thor.
-	Jeg prøver at tænke, sagde hun.
De tav.
Tiden gik langsomt, når man ventede på, at nogen tænkte så tænksomt, tænkte Anita.
Elisabet Sørensen sagde, - Øjeblik.
Hun gik hen til døren og forlod det højloftede kontor.
Ole Thomsen sagde, - Elisabet er meget dygtig.
Der gik et kvarter, før hun vendte tilbage.
Hun bar en tyk, brun folder med et grønt bånd om.
Hun havde stukket en finger ind mellem arkene i folderen.
Hun lagde den på bordet, åbnede den og trak et gulnet stykke papir frem.
-	Det her, sagde hun, - er et notat fra auktionshuset Ibstrup-Breinholt på GI.
Strand.
De findes ikke længere.
Og jeg ved ikke, hvordan det er endt i Møgelvangmappen, men jeg kunne godt huske det.
-	Selvfølgelig kunne du det, sagde Thomsen.
- Det var den klokke, der ringede.
Hun nikkede.
- Notatet er dateret maj 1946.
Det er et notat fra
Politiets Tyveriafdeling i København.
Det er sendt til auktionsfirmaet for at orientere dem om nogle stjålne malerier.
Thomsen forklarede, - Det er ikke ualmindeligt.
Politiet adviserer løbende auktionshusene om stjålen kunst.
Så de ikke påtager sig rollen som hæler, hvis nogen kommer stikkende med en Rembrandt, nogen har fået op under neglene.
-Det her er ikke Rembrandt, Ole, sagde hun.
-	Nej, det er jeg klar over.
Hun betragtede ham i nogle sekunder, som for at overbevise sig selv om, at han faktisk var klar over det.
Så sagde hun, - Grunden til, at nogen har lagt dette notat i netop Møgelvangmappen er, at notatet fra politiet omtaler tre Møgelvangbilleder, som altså har været stjålet engang før maj 1946.
Det kunne være jeres billeder.
Jeg læser lige højt.
Hun rømmede sig.
- ‘De pågældende værker af Lauritz Mø-gelvang måler hver 37 x 23 centimeter uden ramme.
Det drejer sig om landskabsmalerier fra Nordsjælland.
De indgår i en samletfortegnelse over stjålne effekter fra en lejlighed i Malmøgade.
Værdi ukendt.
Såfremt de indleveres til salg, bedes De kontakte den relevante politimyndighed omgående’.
Hun så op.
Thomsen sagde, - Bravo.
Dén klokke ringede fint.
Hun smilede for første gang.
- Jeg vidste, jeg kunne huske det.
Thor sagde, - Hvis jeg har forstået det rigtigt, drejer det sig om vores billeder.
Og det virker troværdigt, at de er stjålet i Malmøgade i 1946 eller før?
Elisabet Sørensen sagde, - Sådan tolker jeg det.
Han nikkede, så på Anita og sagde, - Vil du stille det næste spørgsmål, Hvid?
Eksamen.
Men denne gang var hun forud for ham.
Hun sagde, - Indeholder notatet navnet på den person, som har indgivet tyverianmeldelsen?
Hun noterede, at Belling gav et kort nik og smilede.
Elisabet Sørensen konsulterede notatet.
Hun så op.
- Ja, det står her.
De tre små landskabsbilleder har oprindelig tilhørt en Phillip Geldzahler.
Malmøgade
8.
De satte sig ind i bilen foran museet og rullede ruderne ned.
Thor sagde, - Så blev vi så kloge.
Hun startede motoren, og han så på hende.
-	Jeg vil gerne til Malmøgade nummer otte.
Han sagde det på en lidt formel måde, og hun forstod, at han imiterede en taxakunde, så hun sagde, - Malmøgade otte.
Han spændte selen, og hun sagde, - Skifter, nine og fyrre.
Han så på hende.
- Hvorfor sagde du det?
-Jeg syntes, det lød taxaagtigt.
Fra før, de fik mobilos.
Hun rullede ud og kørte op imod Farimagsgade.
Lidt efter sagde Thor, - Jeg tror, du bliver en fremragende efterforsker, Hvid.
Hun grinede.
- Hvad - fordi jeg kunne høre, at du legede taxa?
Han svarede ikke med det samme, men lidt efter sagde han, - Det er de små ting, Hvid.
Dem, man ikke tror, betyder noget.
Hun drejede til højre ad Farimagsgade og kørte de få hundrede meter til Malmøgade.
Thor sagde, - Her bor de pæne mennesker.
-Du tror vel ikke, at Phillip Geldzahler stadig bor der?
-	Nej, han er nok gået heden.
Men man ved aldrig med lejlighederne her.
De er store og dyre.
Dem går man ikke nødvendigvis af med - de går videre i arv, som huse.
Man kunne vel godt forestille sig, at en søn eller datter bor der nu.
-Det er godt nok et sats.
-	Vi er her jo alligevel.
Måske bor der nogle andre.
Måske er der nogen, der kan huske Geldzahler.
Og indtil videre har vores langskud været ret præcise.
Hun svingede ind og sagde med sin taxastemme, - Så var det Malmøgade.
Han så på hende.
- Jeg kan godt lide at køre med dig.
Han steg ud, og hun fulgte efter.
Han sagde, - Geldzahler.
Et ret usædvanligt navn.
Hvad får du ud af det?
-Det ved jeg ikke.
Bortset fra det indlysende.
-	Som er?
-	Ja, at hr. Geldzahler var jøde.
Min far havde en kammerat i Østbanegade.
David Farber.
Han flygtede til Sverige med sin familie i 43, da han var dreng.
Jeg kan ikke huske det helt, men der var en eller anden form for kontrovers, da de kom hjem efter befrielsen.
Noget med, at der var blevet taget ting fra deres lejlighed.
Noget i den stil.
Jeg kan huske, at de talte om det.
Farber var vred.
-	Og så tænker du, at det samme kan være sket for Geldzahler?
-Tidspunktet passer.
Så nogenlunde.
Det virker i hvert fald påfaldende, at en jødisk mand anmelder tyveriet af tre malerier netop på det tidspunkt.
Han betragtede hende.
- Tror du på mig, hvis jeg siger, at det var præcis det, jeg tænkte på?
-Ja.
Hun så lige på ham.
Hans øjne var skjult bag solbrillerne.
Han smilede.
Sommerbrisen gik gennem den stille gade med de høje, fine bygninger.
Den ene side af gaden var oplyst af solen, den anden lå i skygge.
Der var ingen at se.
Trafikken på Farimagsgade rumlede bag dem.
Han sagde, - Lad os kigge på nummer otte.
Den kraftige hoveddør var omkranset af en tung, ornamen-
teret granitramme med et lille udhæng med en kugle på hver side.
Gennem ruderne i døren kunne hun se en smuk hall med en vinrød løber på marmorgulvet.
Thor studerede navneskiltene på dørtelefonen.
-	Ingen Geldzahler, sagde han.
- Desværre.
Hun vendte sig mod ham.
- Hvad så nu?
Hun så hans brede grin.
- Kan du huske, hvad jeg kaldte det, da vi opdagede, at de tre malerier var forsvundet...
måske samtidig med drabet?
-	En krog.
Han nikkede.
- Nemlig.
Og hvad finder vi her?
-	Ikke noget.
-Jo.
-	Hvad?
-	Kig selv.
Hun trådte hen til dørtelefonen, som han havde kigget på.
Hun læste.
- Kvanner, P. S. Nenzer, O. & B. Sørensen, Hudlægen og ...
Hun stirrede.
Hun rettede blikket mod Belling.
-	Hertholdt, sagde hun.
-	Ja, Hertholdt.
-	Det -
-	Ja, vi har været heldige.
Men vi har også været, hvad hedder det... innovative.
Tænkt ud af boksen.
Man har lov til at være heldig.
Man har brug for det.
-Jeg kan ikke overskue det.
Hvad ... skal vi ringe på?
Han rystede på hovedet.
- Nej.
Niels Hertholdt er enkemand.
Han er i sit sommerhus.
Vi kører til Nordsjælland.
Det første, han sagde, da de kørte ud ad Lyngbyvejen, var, - Lagde du mærke til navnet Nenzer på dørtelefonen?
-	Ja.
Endnu et sjældent navn.
-	Lagde du mærke til initialerne?
-P. s.
-	Netop.
De små ting, Hvid.
-	Som er irrelevante.
-	Man ved aldrig.
Lidt efter sagde han, - Hvad tror du, P. S. står for?
Hun sendte ham et blik.
- Palle Stig.
-	Hold kæft, du er hurtig.
-	Great minds think alike.
-	Hvordan gættede du det?
-	Jeg gættede ikke.
Jeg kunne mærke, at du ville et eller andet med navnet Nenzer.
P. S. Nenzer.
Og så tænkte jeg -
Han nikkede.
- Nu, vi var i omegnen af noget mellemøstligt, og hvad dertil hører.
-	Palle Stig.
Jeg vidste, det var det, du lagde op til.
-	Hvordan vidste du det?
-Det ved jeg ikke.
Det gjorde jeg bare.
-	Der kan man bare se.
Vil du prøve at opsummere?
-Opsummere hvad?
-	Dagens udvikling, Hvid.
Det, vi skal hjem og rive fede Einar i næsen, mens han tæller Y-stole.
-	Fede Einar?
-	Hold nu op, Hvid.
Vi er jo venner.
-	Hvem - dig og fede Einar.
Han så på hende.
- Nej, Hvid.
Dig og mig.
Hun sagde, - Okay.
Vi får et tip, som udpeger Hertholdt som involveret i drabet på Berthelsen.
Vi afhører Hertholdt.
Han er tilforladelig.
Vi har intet på ham.
Du har en teori.
Hertholdt er mobil på sin elcykel.
Hvis vi lægger til grund, at de tre malerier er stjålet fra hans sommerhus - hvilket er rent gætværk - kan Hertholdt have overværet tyveriet og være fulgt efter tyvene på sin elcykel.
Han kan have set, hvor billederne blev afleveret.
Og han kan have opsøgt Berthelsen, slået ham ihjel og taget sine billeder med sig.
-	Jeg kan godt lide det eftertryk, du lægger på kan.
-	Det er et udtryk for dyb skepsis.
-	Det forstår jeg.
Men gå bare videre.
-	Vi prøver at finde ud af mere om de ukendte Møgelvangbil-leder.
Og med helt ufattelig heldig hjælp fra den meget... øh, forskeragtige Elisabet Sørensen finder vi ud af, at malerierne ikke alene er ægte, men at de med stor sandsynlighed er stjålet på et tidspunkt under krigen fra en mand ved navn Geldzahlers lejlighed i Malmøgade.
-	Meget koncist.
Gå videre.
-Vi tjekker adressen.
Ingen Geldzahler.
Men Hertholdt.
-	Og Palle Stig Nenzer, sagde Thor.
- Men ham er vi ikke interesserede i.
Hvad udleder du af alt det her?
-	At en del af din ... innovative teori tilsyneladende holder vand.
-	Ja.
Hvilken del?
-	Vi har etableret en forbindelse mellem Hertholdt og de tre malerier.
Det forudsætter, at Hertholdt også boede i ejendommen, da hr. Geldzahler måtte flygte.
-	Eller Hertholdts forældre.
Vil du gisne?
-	Hertholdt - eller hans far - kendte Geldzahler.
Geldzahler flygter, Hertholdt senior stjæler billederne - og måske andre ting.
Geldzahler vender hjem fra Sverige,
er blevet berøvet, indgiver anmeldelse, så de tre malerier bliver kendt som stjålne.
De findes aldrig.
Han nikkede langsomt.
- Det er helt rigtigt.
Hvis vi vidste, at billederne er eller har været i Hertholdts besiddelse, ville vi have nok til at sigte ham som mistænkt for drabet på Bent Berthelsen.
Er du klar over det?
-	Det er indicier.
Vi kan ikke bevise hverken at Hertholdt var i besiddelse af malerierne, eller at han overhovedet har været i nærheden af gerningsstedet.
-	Sandt.
Men vi har en formodning.
Hertholdt kan knyttes sammen med malerierne.
Han har motiv.
At få sine malerier tilbage.
Han har også mulighed for at dræbe Berthelsen.
-	Ja, han kan have gjort det.
-	Ja, det kan han.
-	Spørgsmålet er, om han gjorde det.
Han lænede sig tilbage.
- Jeg har en god fornemmelse af der her, Hvid.
-	En god arbejdsdag, når man tænker på, at du er på sommerferie.
Han skar en grimasse.
- Sommerferie.
Jeg skal sige dig noget, Hvid.
Jeg er ikke egnet til at holde sommerferie.
Jeg vil hellere køre rundt med dig.
-	Det er fint med mig.
-Jeg har en rigtig god fornemmelse af det her, sagde han igen.
Lidt efter hørte hun ham snorke blidt.
Hun kørte i det åbne landskab.
Markerne modnedes.
Det tegnede til at blive en varm sommer.
Høsten ville blive ringe, hvis regnen ikke kom.
Det var der ingen udsigt til.
Alligevel opdagede hun, at hun smilede.
De havde været i Helsinge og købe ind, og på vejen tilbage passerede de en brandtomt, som hun tit havde set.
En jordet parkeringsplads og en flad, afsvedet ruin af et hus.
-	Hvad har der været der? sagde hun.
Finn sagtnede farten.
- Her kom jeg meget tidligere, sagde han.
- Et rigtigt cafeteria.
Ullas snask.
-	Det lyder lækkert.
-	Det var lækkert.
Altså før, det brændte ned.
Jeg tror sgu, de selv satte ild til det.
Der kom ikke mange til sidst.
Men jeg har fanme spist derinde mange gange.
De var kendt for deres gullasch.
-	Gullasch?
Han nikkede.
- Ja, Ullas gullasch.
Det lød godt.
Det smagte også godt.
-Ullas gullasch?
-	Jep.
-	Det er ikke helt rigtigt, vel?
Det skulle vel egentlig hedde Ullas gullas.
Hun kunne se ham undertrykke et smil, før han sagde, - Ja, eller Ullasch gullasch.
-	Det er også en mulighed.
De kørte i nogle minutter, før Finn sagde, - Hvad tænker du på?
-	Hvad tror du?
Hertholdt.
Jeg kan ikke få ham ud af hovedet.
Ham og hans creepy elcykel.
Og så tager han billeder af mit hus.
-	Han er bare en gammel idiot, Ida.
Han har ikke noget på os.
-	Selvfølgelig har han det.
Hvorfor skulle han ellers cykle herud og fotografere mit hus?
Han ved det, Finn.
Han ved, at vi stjal de billeder.
-	Ja, måske.
Men han melder det jo ikke.
-Det kan vi ikke vide.
-	Så havde han allerede gjort det.
Desuden er det jo dine malerier.
Hun tøvede.
Finn så ikke hele billedet.
Han havde en underlig resigneret måde at fortrænge problemerne på.
Hun kunne ikke få ham til at forstå det.
Hun tænkte i endnu nogle minutter, før hun sagde, - Hør her.
Hertholdts far var antisemit, ikke?
Han så kort på hende.
- At hvad var han?
-	Antisemit.
Han kunne ikke lide jøder.
-	Eller også stjal han bare de billeder fra din farfar, fordi han havde muligheden.
Det er jo ikke sikkert, at -
-	Finn, afbrød hun, - tænk dig om.
Vi stjæler billederne, Ber-thelsen får smadret hovedet, Hertholdt får mit navn af fucking Børge, og det næste vi ved af er, at han tager billeder af mit hus.
-Så han er jødehader.
Er det ikke lidt langt ude?
-	Jo, det er det.
Men det er sådan, det er.
Lidt efter sagde han, - Men vi ringede jo og fortalte strømerne om ham.
-	Ja, men hvad så?
-Måske har de talt med ham.
-	Ja, måske.
Men det spiller jo ikke nogen rolle.
Han cykler stadig omkring.
Han så på hende.
- Hvorfor siger du ikke bare, hvad du er bange for?
Hvad tror du, der sker?
-Jeg tror, at han har overbevist strømerne om, at han bare er en gammel mand, der ikke har noget med noget at gøre.
Men det
har han.
Jeg tror, at han har planer.
Han ved, hvem jeg er.
Han har selvfølgelig ikke meldt billederne stjålet.
Men han har måske set os tage dem.
Jeg tror, at han prøver at få dem tilbage.
Eller ...
-	Eller hvad?
Hun følte sig med ét alene.
- Jeg ved det ikke, Finn.
Lave et eller andet.
Sætte ild til mit hus.
-	Hvad - fordi du er jøde?
Vantroen genlød i hans stemme.
- Det ville ikke være første gang, der er blevet sat ild til et hus, fordi der boede jøder i det, Finn.
Det ved du godt.
-	Sgu da ikke i Danmark i 2007.
-	Nej, men det er jo ikke bare det, vel?
Han vil jo have de billeder igen, ikke?
-Hvis han overhovedet ved, at det var os.
Det kan vi jo ikke vide.
Hun opgav.
Han forstod det bare ikke.
De var ved at være hjemme.
Finn sagde, - Der er ikke rigtig noget, vi kan gøre ved det, vel?
-Nej.
-	Andet end at se at komme af med de billeder.
-	Hvordan?
Berthelsen er død.
Har du nogen gode ideer?
For det har jeg nemlig ikke.
Han sagtnede farten og svingede opad jordvejen ved huset.
Hun kunne mærke hans ubekymrethed, eller ligegyldighed, eller hvad fanden det var.
-	Vi finder på noget, sagde han.
- Der er nogen, jeg kan ringe til.
-	Så ring.
Han nikkede.
- Det gør jeg også.
Mens de bar varerne ind, tænkte hun, at han løj.
Finn kendte ikke nogen, der kunne sælge de skide malerier.
Måske troede han, at han kendte nogen, men sandheden var, at
grundlaget for Finns tyveriforretning var forsvundet, da Bent Berthelsen var blevet slået ihjel.
Det lod ikke til at bekymre ham.
Intet lod til at bekymre ham.
Det var det, der bekymrede hende mest.
Niels Hertholdt havde i tankerne sammensat et billede af, hvad der var sket.
Jødetøsen - som jo næsten måtte være gamle Geld-zahlers barnebarn, eller niece eller noget - havde været dygtig.
Ikke alene havde hun fået arbejde hos Børge i Gilleleje, så hun kunne komme ind i hans sommerhus og snuse efter gamle Geld-zahlers billeder.
Hun havde også allieret sig med nogen, en mand.
Måske endnu en Geldzahler, som bare ikke ville lade tingene være.
De havde stjålet hans billeder.
Og billederne var hans.
De var gået i arv.
Han kunne godt huske - svagt - at der havde været noget snak om de billeder.
Geldzahler havde lavet ballade.
Men det havde han ikke fået noget ud af.
Havde hans far ikke bevogtet den jødefamilies lejlighed og ejendele, mens jøderne sad ovre i Sverige og havde deres på det tørre?
Billederne havde været en aftalt belønning for familien Hertholdts hjælp dengang.
Jøderne var ikke de eneste, der havde lidt afsavn under besættelsen, men det forhindrede dem ikke i at pibe og hyle på deres evigt forurettede måde, da de kom hjem med livet i behold.
Hvor var taknemmeligheden?
Ja, den skulle man ikke regne med.
Nu havde Ida Geldzahler stjålet billederne, og måske havde den fede mand oppe i laden solgt dem videre.
Eller måske havde jødetøsen dem stadig.
Han var ikke idiot.
Det havde taget ham lidt tid at forstå, hvorfor politiet havde afhørt ham på grund af det drab.
Hvorfor fanden kørte de rundt til alle mulige tilfældige adresser?
Hvordan fanden havde de forbundet ham med den fede mand i laden?
Det havde han først forstået, da han havde fået at vide af Børge i Gilleleje, at hans hus i årevis var blevet overvåget af en dame ved navn - ja, han havde hørt rigtigt - Ida Geldzahler.
Derfor stod det nu klart, at hun, eller hendes kumpan, sikkert havde givet de venlige strømere et tip.
Det var derfor, strømerne var kommet.
Jødetøsen havde pudset dem på ham, forsøgt at tørre et drab af på ham, til trods for, at hun netop selv havde stjålet noget, som ingen dommer ville anfægte tilhørte ham.
Det kunne ikke hænge anderledes sammen.
Han havde ikke gjort noget ved det.
Endnu.
Andet end at finde hendes adresse - hun boede i noget, der lignede en skovløberbolig - og tænke over, hvad man kunne gøre.
Der var noget, der sagde ham, at hun stadig havde de billeder.
Man kunne tage dem tilbage.
Var det ikke sådan, jøderne ræsonnerede?
Øje for øje, tand for tand?
Du stjæler fra mig, jeg stjæler fra dig?
Han kunne ikke se sig selv gøre det alene.
Det kunne blive grimt, og han havde brug for hjælp.
Han vidste, hvor hun boede, og han vidste også, hvem han kunne bede om hjælp.
Der var handlekraftige unge mænd, som ikke ville have noget imod at give en kriminel jødetøs en lærestreg.
Drabet kunne de ikke hænge ham op på.
Hvis de havde spor, der pegede på ham, ville de allerede være kommet tilbage.
Måske anede de intet om malerierne.
Måske anede de intet om noget som helst.
Faktum var og blev, at hvis han ville have retfærdighed, måtte han skaffe den selv.
Sådan var det bare.
For en god ordens skyld havde han taget det store maleri af Ib Fljort og hængt det over skænken, så de tre lyse firkanter på bræddevæggen var dækket af Hjorts charmeforladte billede af en lysning i Teglstrup Hegn.
Strømerne kunne bare komme.
I mellemtiden rettede han sine tanker imod nogle personer, som kunne hjælpe ham.
Mod betaling, selvfølgelig.
Alt her i verden kostede, det vidste han, og det vidste jøderne også.
De skulle komme til at betale.
Ikke om han ville bøje nakken og lade den tøs slippe af sted med at stjæle hans arv.
Einar Andersen sagde, - Det er en meget imponerende teori, Bel-ling.
Jeg er ikke sikker på, at jeg er helt med, men I har da knoklet.
Anita fangede et hurtigt blik fra Belling.
Han sagde, - Det er komplekst, Einar.
Men vi kigger videre.
Hun registrerede, at den tykke mand betragtede dem skiftevis.
Einar sagde, - Din sommerferie bliver der ikke meget ud af.
-	Det gør ikke noget.
Einar nikkede.
- Fint med mig.
Thor sagde, - Noget nyt fra indbrudsdrengene?
Hun kunne se Einar skifte gear mentalt.
Hun havde en følelse af, at Belling kunne manipulere den tykke kollega uden overhovedet at prøve.
De sad i pejsestuen.
Einar kiggede i sine noter.
-	Vi har identificeret ejermændene til flere partier af effekter i hallen.
Tre af dem, der har fået stjålet mest, har sommerhuse på egnen.
Lige nu tager vi dem på stribe.
Forhøringer.
Jeg koordinerer fremvisning i hallen.
-	Fremvisning?
Einar nikkede.
- Vi beder simpelthen folk, der har fået stjålet effekter, om at troppe op i hallen med deres forsikringsanmeldelse.
Det giver dem mulighed for at identificere tingene, samtidig med at vi kan få en sludder med dem.
-	God ide.
Einar smækkede med læberne.
- Tingene skal jo alligevel tilbage til de rette ejermænd.
-	Og så kan I pumpe dem lidt med hensyn til alibi og den slags.
Siden det nu er et drab.
-	Nemlig.
-	Fremragende, sagde Thor og sendte hende igen et blik.
- Det kalder jeg godt, solidt politiarbejde.
Lidt efter, på trappen, sagde Belling, - Lagde du mærke til noget?
Hun så på ham.
- Ja.
-	Hvad?
-	At efterforskningen bevæger sig på to plan.
-	Hvordan det?
-Der er det gode, solide politiarbejde, og så er der de mere komplekse, spekulative teorier, som måske kan være meget gode, men som på den anden side ikke nødvendigvis er godt, solidt politiarbejde.
Han betragtede hende med et lille smil.
- Der er gået en diplomat tabt i dig, Hvid.
-Havde du håbet, at jeg ville være direkte ukollegial?
Jeg arbejder under Einar, Thor.
Thor skar en grimasse.
- Det er et grimt billede.
Svært at bevæge sig, ikke?
Nej, jeg havde ikke håbet på noget.
Jeg ville bare være sikker på, at vi læser på samme side.
-Det tror jeg, vi gør.
Han nikkede.
- Mens Einar, hvis vi skal bruge det billede, stadig er optaget af læse-let-serien.
-	Du får mig ikke til at sige noget grimt om Einar.
Han grinede.
- Det er kun et spørgsmål om tid.
-	Hvad gør vi nu?
-	Vi lader Einar fortsætte stolelegen, mens vi kører op til Hert-holdt igen.
Hvis du er frisk.
-	Ser jeg ikke frisk ud?
Han smilede.
- Jo.
Hertholdt sad på sin terrasse og betragtede en robot-græsslåmaskine, som krøb omkring foran huset som en græsædende skildpadde.
Han løftede en hånd til hilsen, da de steg ud.
-	Ordensmagten vender tilbage, smilede han, da de nåede de to trætrin.
- Hvormed kan jeg være til tjeneste denne gang?
-	Vi har nogle yderligere spørgsmål, sagde Thor.
- Hvis vi kan gå indenfor?
-	Bevares, sagde Hertholdt.
- Det er godt nok lummert.
Thor sagde, - Vi var her sidst i forbindelse med drabet på Bent
Berthelsen.
Hertholdt nikkede og åbnede havedøren for dem.
-	Ja, det er frygteligt.
Jeg har jo læst om det.
Men jeg ved ikke rigtig, hvad jeg kan -
-	Det viser sig, sagde Thor, - at Bent Berthelsen tilsyneladende drev en omfattende hælervirksomhed fra hallen på Rundager-gård.
Hvor han blev fundet dræbt.
Hertholdt løftede øjenbrynene.
Han var meget lidt solbrændt, tænkte Anita.
Nærmest pergamentagtig.
-	Hælervirksomhed?
Hvad skal det sige?
-	Ja, vi har fundet et ret stort lager af stjålne effekter deroppe.
Det drejer sig om designermøbler og andre ting, som vi regner med stammer fra indbrud på egnen.
-	Det var pokkers, sagde den gamle mand.
- Ja, hvad ved man?
Men jeg forstår stadig ikke, hvad -
-	Lige nu går vores efterforskning på at finde ejerne af disse stjålne effekter.
De tog plads ved bordet i stuen.
Hertholdt sagde, - Ja, det forstår jeg.
Men hvis jeg havde fået stjålet noget, havde jeg da meldt det til politiet.
-	Selvfølgelig.
Og det er ren rutine.
Men du har altså ikke haft ubudne gæster?
Hertholdt rystede på hovedet.
- Ikke det, jeg ved af.
Men som I kan se, er der ikke mange designermøbler her.
Jeg har aldrig haft nogen problemer.
-	Og du har ikke talt med nogen i området, som har haft tyveknægte på besøg?
-	Nej.
Men som jeg vist sagde, sidst I var her, så omgås jeg ikke nogen her på egnen.
Thor smilede.
- Nej.
Nej, jeg bemærkede, at du ikke engang har en bil.
Må jeg spørge, hvordan du kommer omkring?
Det er langt at gå til købmanden.
Hertholdt gengældte smilet.
- Det er sandt.
Jeg cykler.
-	Cykler?
Den gamle mand smilede hemmelighedsfuldt, som om han havde bekendtgjort, at han agtede at gennemføre en ironman.
- Ja, jeg cykler.
Jeg cyklede rent faktisk herop helt inde fra København.
Med cykeltasker og det hele.
-	Det må jeg sige.
-	Som da man var knægt.
-Meget imponerende, sagde Thor.
-	Meeen, tilføjede Hertholdt, - det er ikke nogen helt almindelig cykel.
Det indrømmer jeg.
-	Hvordan skal det forstås?
Hertholdt betragtede ham et øjeblik.
- Vil du se den?
-	Gerne.
Den gamle mand rejste sig.
Anita sagde, - Må jeg tage et glas vand?
Hertholdt pegede ud mod det lille køkken.
- Ja, endelig.
Hun så dem træde ud på terrassen og ned på plænen.
Hun hørte lyden af deres stemmer bevæge sig rundt om huset.
Hun så sig omkring.
Gennem det åbne køkkenvindue hørte hun Thor sige, - Jeg bliver helt misundelig.
Hvad koster sådan en svend, om man må spørge?
Hun kunne ikke høre, hvad den gamle mand svarede.
Hun så sig omkring.
Hun stak hovedet ind i soveværelset.
Der hang nogle små, indrammede fotografier.
Hun så et stort kvadrat på trævæggen.
Det var tydeligt afgrænset og lidt lysere end resten af væggen.
Hun skyndte sig ud i køkkenet.
Gennem vinduet kunne hun se Hertholdt bøjet over sin cykel, og hun hørte ham sige, - Du tager simpelthen batteriet af og stikker det i kontakten.
Fire timer, så har du fuld power.
Hun så sig om inde i stuen.
Over skænken hang et kvadratisk maleri, som forestillede en lysning i en skov.
Det var grimt, fesne grønne og underligt kødfarvede nuancer.
Hun greb det med begge hænder, satte det ned opad skænken og betragtede væggen.
Hun smilede.
Hun løftede det nedslående skovmotiv på plads og gik udenfor.
Hun satte sig på terrassetrinene og ventede.
- Han er glat som en ål, sagde Thor, da de kørte tilbage.
- Men han er ikke bange.
-	Det kan han nå at blive.
Han så på hende.
- Hvad mener du?
-	Jeg kiggede mig lidt omkring, mens I legede med cyklen.
-Og?
-Jeg ved ikke, om du bemærkede det store billede over skænken?
-	Njarh.
Noget skov-halløj.
-	Et stort lærred.
Jeg kunne se, at det har hængt inde i hans soveværelse.
Væggen var lysere, der hvor det har været.
Nu hænger det over skænken.
Hun så smilet i hans ansigt.
- Og du tog det ned?
-	Jep.
-Og?
-Tre små, lyse firkanter.
-	Du er et geni.
Hun sendte ham et blik.
- Hvad, som Leonardo da Vinci?
-	Du ved, hvad jeg mener.
-	Nu ved vi, at billederne har hængt hos ham.
-	Ja, og fede Einar tæller stadig stole.
Lagde du mærke til, at han ikke -
-	Kunne forstå din teori?
Thor grinede.
- Han kunne måske godt, men han ville ikke.
Han har altid været sådan.
Hvis han ikke har opfundet det, gælder det ikke.
Det er ikke nogen befordrende egenskab hos en efterforsker.
De kørte lidt i tavshed.
Hun tænkte på, at der var flere slags tavshed.
Specielt i en bil.
Og særligt, når man var to.
Der var den slags tavshed, hvor man ikke kunne finde på noget at sige og mærkede, at den anden havde det på samme måde.
Og så var der den slags tavshed, hvor ingen sagde noget, og man opdagede, at det var nok bare at sidde ved siden af hinanden, indtil den ene eller den anden kom på noget af interesse.
Thor sagde, - Hvis bare vi havde noget mere.
Hun stak hånden i lommen.
- Det har vi.
Han stirrede.
- Hvad er det?
-	Et snapseglas viklet ind i køkkenrulle.
-	Ja...
-	Der blev fundet uidentificeret DNA på gerningsstedet, ikke?
-Jo.
-	Hertholdts DNA sidder med garanti på glasset.
Jeg tænkte, at hvis -
Thor sagde, - At hvis Teknisk sammenholder glasset med prøverne fra hallen, så -
-	Så kan vi enten udelukke eller rykke nærmere på Hertholdt.
Han nikkede.
- Du bruger indersiden, Hvid, det må jeg sige.
Hvor er vi?
-	Hvor vi er?
-	Ja, hvordan kommer vi ud på ... hovedvejen?
Vi skal have det glas testet så hurtigt som muligt.
-Så vi skal til København?
-	Hurtigst muligt.
Hun kalkulerede i hovedet.
- Giv mig et øjeblik.
Belling lænede sig tilbage.
- Jeg ringer til André Blangstrup.
Han skylder mig en tjeneste.
De var tilbage på hotellet sidst på eftermiddagen.
Belling sagde, - Nu holder vi fri.
Jeg skal i vandet, og så skal jeg have en lur.
Jeg skal jo huske på, at jeg har ferie.
Hun var på nippet til at sige, at hun gerne ville med i vandet, men noget fik hende til at lade være.
Men hun så ham, lidt efter, fra vinduet i sit værelse, da han krydsede græsplænen og forsvandt ned ad den stejle trappe til stranden.
Han var en høj mand i badekåbe og plasticsandaler, slank, ikke nogen muskeltype, bare en høj mand med brunt hår.
Hun lagde mærke til, at han trak lidt på det ene ben, og da han nåede trappen, stod han et øjeblik lænet mod gelænderet og strakte benet.
Hun kunne se, at han havde gjort det mange gange.
Han løftede underbenet bagud, greb om anklen og trak til.
Han gjorde
det længe, omhyggeligt og metodisk, inden han rettede sig og forsvandt af syne ned ad trappen.
Hun lagde sig på sin seng og fortrød, at hun ikke var gået med ham.
Hun havde ikke badetøj med, men det var ligesom den rolige tavshed i bilen - hun var gladeligt hoppet i vandet uden en trevl på kroppen sammen med ham.
Men det var irrelevant.
Eller var det?
Det var ret enkelt.
Hvis nogen havde sagt til hende, at hun skulle arbejde som Einar Andersens makker de næste mange år, havde hun omgående fundet et job som skosælger eller rengøringskone.
Men hvis nogen havde sagt, at hun fremover skulle være Thor Bellings partner, ville hun have været den lykkeligste strømer i Danmark.
Men det var stadig irrelevant.
Hun kunne ikke gøre andet end det, hun gjorde.
Arbejdet.
Gør det godt nok, og måske kommer du en dag i vandet med Thor Belling.
Hun blundede, da det bankede på døren ved sekstiden.
Hun satte sig op.
- Ja?
Belling stak hovedet ind.
- André Blangstrup ringede.
Han har ganske vist kun kørt den første prøve - der er tre - men han er ret sikker på, at det ikke er et match.
- Pis.
Han smilede.
- Ja, det er en bøhmand.
Men det var også meget at håbe på.
Billederne er stjålet fra Niels Hertholdts hus.
Hert-holdt er beskidt.
Vi skal bare finde en anden måde at bevise det på.
Hun rejste sig fra sengen.
- Bare.
-Vi når derhen, Hvid.
-	Jeg faldt i søvn.
-Du har arbejdet hårdt.
Kommer du ned til middag?
-	Hvad skal vi have? sagde hun med en lidt klagende teenagerstemme.
Han grinede.
- Rødfisk på en bund af et eller andet.
Citronsåse.
Hun nikkede.
- Jeg er der om ti minutter.
-	Gin & tonic?
Før maden?
Jeg plejer -
-	Gin & tonic.
Før han lukkede døren, sagde han, - Gin & tonic til Hvid & Belling.
-	Hvad med Einar?
Han lukkede døren lidt op igen.
- Einar kan få en fadbamse, når han engang er færdig med at kigge på stelnumre.
- Min gamle far var sønderknust over det, der skete, da de kom tilbage, sagde Hertholdt til Allan Berg.
De sad over for hinanden ved et bord på havnen i Gilleleje.
De havde spist fiskefrikadeller med pomfritter til, og han havde drukket en fadøl, mens Allan nøjedes med en Sprite, fordi han var i bil.
-	Han havde passet rigtig godt på den lejlighed i mere end halvandet år.
Og det var ikke nogen let sag.
Han måtte bestikke værten til at leje lejligheden ud proforma, så ingen stillede spørgsmål.
Min mor var meget imod det.
Du kan forestille dig det pres, der lå på ham.
Allan Berg nikkede.
Han var et sted i trediverne, almindelig at se på, med briller, polo og sandaler.
Han sagde, - Der var faktisk mange, der ydede en stor patriotisk indsats uden nogensinde at blive anerkendt for det.
Hertholdt nikkede.
- Det er sandt.
Min far var en af dem.
Og det kreperlige er, at det ikke behøvede at være sådan.
Alt, hvad der skulle til var, at Geldzahler havde overholdt sin del af aftalen.
-	At din far fik de malerier.
Som betaling.
-	Netop.
Men gjorde han det?
Nej.
Pludselig var der ikke nogen aftale.
Hvor var Geldzahlers malerier?
Og så gik det i hårdknude.
-	Vil det sige, sagde Allan Berg, - at den jødefamilie levede dør om dør med din familie efter besættelsen?
Trods konflikten om de malerier?
-	Njarh, sådan gik det ikke helt, sagde Hertholdt.
- Jeg kender ikke de nærmere omstændigheder.
Jeg var ikke ret gammel.
Det meste fik jeg fortalt senere.
Men Geldzahlers flyttede aldrig tilbage.
Jeg ved ikke ...
måske havde de mistet deres penge.
Jeg kan huske, at viceværtens kone - fru Svendsen, hed hun - sagde noget til mig flere år efter.
Hun sagde, ’ja, det var jo dengang, din far fik jøderne deroppe til at flytte ud til Valby, hvor sådan nogen som dem hører hjemme’.
Allan Berg lænede sig forover og klukkede.
- Det var en frisk bemærkning, sagde han.
- Den var ikke gået i dag.
-	Nej, men der er noget om snakken, ikke?
-	Det kan der vist ikke være nogen tvivl om.
-	Men nu, fortsatte Hertholdt, - skal man vare sin mund.
Uha uha.
Som om de skulle være bedre end alle andre.
Se bare, hvad de laver i Israel.
De er ikke en tøddel bedre end alle andre, men sig et kritisk ord om jøder, og så falder der brænde ned.
-Jøderne har altid ment, at de var bedre end alle andre, sagde Allan.
- Det er vel nærmest det, der karakteriserer dem.
Hertholdt nikkede.
- Spørgsmålet er, hvor meget man skal finde sig i.
Jeg må indrømme, at jeg havde glemt alt om den historie, indtil det gik op for mig, at den satans Geldzahlertøs kraffedme var hende, der overvågede mit sommerhus.
Dér kan du tale om had.
Nedarvet had.
Hun kunne have henvendt sig pænt og ordentligt.
Talt om tingene.
Måske kunne vi have fundet en ordning.
Men nej.
Fordækthed, løgn og tyveri.
Og det satans er, at hun slap af sted med det.
Da jeg endelig kom op til idioten, de havde sat til at sælge mine billeder videre, var de væk.
-	Og hæleridioten var død, sagde Allan.
Hertholdt smilede.
- Ja, det var han jo.
-	Og nu vil du have malerierne tilbage.
En måge landede på jorden ved siden af deres bord, og HerE holdt kastede et par pomfritter hen til den.
-	Selvfølgelig vil jeg det.
Jeg kan ikke leve med, at en jødetøs begår selvtægt imod mig og min ejendom.
Allan Berg nikkede.
- Hvad er din plan?
-	Det kommer an på.
-	An på hvad?
-	Om du er med.
Den yngre mand betragtede ham gennem sine brilleglas.
- Selvfølgelig er jeg med.
-	Hvor langt?
Berg trak på skuldrene.
- Så langt, som det er nødvendigt.
Jeg mener bare ... er det et spørgsmål om at konfrontere hende Geldzahler på en civiliseret måde, læne sig lidt op ad hende og tage malerierne tilbage.
Eller.
-	Eller hvad?
Berg så lige på ham.
- Eller noget mere.
Jeg mener, hvis vi bare tager malerierne og siger pænt farvel, kan man jo ikke vide, hvad hun finder på, vel?
-	Nej...
-Jeg kan se flere scenarier.
Hun går til medierne.
Eller hun går til politiet.
Hertholdt lænede sig frem.
- Du forstår det ikke.
Hun betragter de billeder som sin ejendom.
Det er jo det, der er hele kernen.
Hun har ikke stjålet noget.
Min far har stjålet noget.
Fra hendes familie.
Og nu vil hun have det tilbage.
-Hvordan ved du, at det er sådan, hun tænker?
Hertholdt spærrede øjnene op.
- Hvordan fanden skulle hun
ellers tænke?
Der er ikke andre udlægninger af det.
Tænk.
Jeg aner ikke, hvordan hun har fundet ud af, at de billeder hang i mit sommerhus.
Men det har hun altså.
Hun har møvet sig ind hos overvågningsfirmaet, skaffet sig adgang.
Hun har også en makker.
De var to om at stjæle billederne.
Allan betragtede ham skråt.
- En jøde til?
-Jeg ved ikke, om han er smovs.
Det skulle ikke undre mig.
-	Så vi har to modstandere.
Hertholdt nikkede.
- Det er en af grundene til, at jeg har brug for dig.
Berg lænede sig lidt ind over bordet.
- Og hvad har du sådan helt konkret tænkt dig?
-	At få malerierne tilbage.
-	Ja, men er det nok?
-Nej.
-	Nej, vel?
-	Nej, de skal betale, sagde Hertholdt.
- Det er det, de skal.
De skal betale for den ballade, de laver.
-	Det er ikke hver dag, man har muligheden for at få en jøde til at betale, sagde Allan Berg.
- Men du kan regne med mig.
Skinnet bedrager,
tænkte Hertholdt, mens han cyklede hjemad.
Allan Berg var ikke nogen tatoveret voldsmand.
Han var en intelligent fyr, som aldrig havde fået den chance, han havde krav på.
Allans mor, Hjerdis, havde gjort rent for ham i nogle år, indtil bentøjet ikke kunne mere.
Han havde lagt øre til mange bedrøvelige historier, om hvordan Hjerdises Allan gang på gang fik den klistrede ende af pinden, blev holdt udenfor, blev vraget til fordel for andre, som hverken havde Allans intelligens eller flid.
Hertholdt vidste godt, hvad det var for nogle.
Udlændinge, som fik særbehandling.
Det var sådan, det var blevet.
Og det blev kun værre.
Det var ikke kommet bag på ham, at unge Allan var kommet i uføre.
Det måtte ske.
Det var kun et spørgsmål om tid.
Allan havde - fuldt forståeligt - udviklet et stille had til abe-
kattene.
Han havde en dom for vold mod en pakistansk taxachauffør, og den hårdt prøvede Hjerdis havde ladet skinne igennem, at det nok ikke var det eneste, Allan havde gjort.
For nogle år tilbage havde Allan været i lejligheden i Malmøgade for at hente sin mor.
Hertholdt var faldet i snak med ham.
Radioen gik, og nyhedsoplæseren havde sagt et eller andet om noget, der var sket i Israel.
Det havde fået Allan til at sige, - Hvis bare de sataner ville udrydde hinanden.
Hertholdt havde lirket lidt mere ud af den unge mand med det stive blik.
Allan havde i nogle fåmælte vendinger forklaret sin teori, som tog udgangspunkt i et racemæssigt hierarki.
Øverst var den hvide mand.
Nederst den sorte.
Hertholdt kunne ikke huske alle placeringerne midt imellem, men han kunne huske, at Allan - overraskende - henregnede mellemøstlige arabere til samme gruppe som jøder -t- semitterne.
Hertholdt havde lyttet med interesse, mens Allan nuancerede og perspektiverede.
Der var noget med iranere, som var langt højere placeret end semitter, og som i virkeligheden var de rigtige ariere.
Og det var ikke bare snak - Allan havde læst op på sagerne.
Han vidste alt om negerens kranium, som i gennemsnit ikke kunne rumme en hjerne af samme størrelse som den hvide mands (eller asiatens, for den sags skyld), hvilket skyldtes det tættere slægtskab med de tidlige humanoider som neandertha-leren og savannens abearter.
Det samme gjaldt dem, Allan under ét kaldte ’isnegre’
- eskimoer, indianere og inuitter.
Deres hjerner var også mindre end den hvide mands.
Selv samerne indgik i Allans raceteoretiske overvejelser.
Samer var indavlede.
Det behøvede man bare at høre dem synge for at vide.
Det var jo ikke for ingenting, at nazisterne havde interneret og isoleret samerne i Norge.
Samerne var et degenereret folk, og
på en måde havde nazisterne gjort Norge en stor tjeneste ved at prøve at holde bestanden nede, tvangssterilisere og internere.
Det var alt sammen fascinerende, men Hertholdt havde hæftet sig mest ved den unge mands indgroede had til både jøder og arabere, som Allan anbragte under den samme hat - den semitiske.
En time i selskab med den lærde, ensomme knægt var nok til at overbevise Hertholdt om, at Allan Berg i sit inderste mente, at den vestlige verdens overlevelse afhang af, at de laverestående racer - de inferiøre - på længere sigt blev udryddet.
Hertholdt havde været skeptisk, men havde ikke presset Allan.
Hertholdt havde svært ved at forestille sig en verden, hvor der kun eksisterede hvide og gule.
Hvem skulle for eksempel udføre alt det hårde, manuelle arbejde?
Dér gik Allan alt for langt.
Alt for langt.
Men det behøvede man ikke at komme ind på.
Det vigtigste var, at Allan Berg var blottet for enhver finfølelse, når det drejede sig om semitter af alle slags.
Og at manden var loyal.
Det stod klart for Hertholdt, at Allan Berg så op til ham.
Han var den fine mand i Malmøgade, som hans mor gjorde rent hos.
Samtalen ved fiskesnasken i Gilleleje havde overbevist ham.
Han kunne se beundringen i den unge mands blik, da han fortalte ham om miseren med familien Geldzahler.
Nu cyklede han op over land mod sit sommerhus.
Allan Bergs nummer var tastet ind i hans mobil.
Han kunne bare ringe.
Så det ville han gøre.
Jo mere hun betragtede de små malerier, jo mindre brød hun sig om dem.
De mørknede, blanke lærreder fyldte hende med mismod og længsel.
En mand havde for næsten 200 år siden stået tre forskellige steder på nordkysten og malet, hvad han så.
Siden da var malerierne blevet til noget andet.
De var stadig små landskabsbilleder, men nu rummede de en historie, som var ganske løsrevet fra motiverne, den sandede kystvej, Kuliens blålige bjerge og den skrumplende kærre.
Malerierne havde nu både en økonomisk og en symbolsk betydning, og det gjorde det umuligt for hende at betragte dem som det, de var.
Hun prøvede at forestille sig, hvad hendes forældre og bedsteforældre ville sige, hvis de vidste, at hun nu havde billederne.
Det var svært.
De var døde.
Ville de - lovlydige, som de var - være oprørte over, at hun havde stjålet dem tilbage?
Måske.
Ville de glædes?
Det forekom hende usandsynligt.
Hun vidste ikke hvorfor, men jo længere hun betragtede billederne, jo mere absurd forekom det hende, at hun og Finn havde gjort det, de havde gjort.
Hun var en tyv.
Finn var en tyv.
Det ville han muligvis blive ved med at være
, men nu virkede de tre små malerier som en kvalm påmindelse om, at hun var blevet noget, som hun en tid havde fundet interessant og spændende, måske fordi hun savnede indhold i tilværelsen - men som hun ikke kunne genkende eller identificere sig med.
Finn forstod ikke, hvad hun tænkte.
Hun orkede ikke engang at forsøge at forklare ham det.
Hun kunne godt lide ham.
Hun kunne godt lide at være sammen med ham, og hans rutinerede tyverier og akkumulering af penge havde en tid givet hende en følelse af at leve.
Nu følte hun sig ensom og opgivende.
Og værre endnu - dette dødvande ville ikke høre op, før malerierne var væk.
Hun havde ikke haft noget imod at brænde dem.
Det ville være et offer, og det ville bryde forbindelsen med fortiden.
Hun vidste ikke, hvordan hun skulle presse ham til at gøre noget.
Det var Finn selv, der en aften kom med ideen.
-	Hvorfor sælger vi ikke bare de billeder tilbage til Hertholdt? sagde han.
Hun så på ham.
Uden den fede Bent Berthelsen på Rundager-gård var han bare en gemen tyv.
En lækker tyv, en sjov tyv, men ikke andet.
Men hun afviste ikke hans ide.
Hun tænkte.
Finn sagde, - Var det ikke i virkeligheden det, der var planen?
At det gamle røvhul skulle betale?
Hun tøvede.
- Måske.
-	Der er sgu da ikke noget måske ved det, Ida, sagde han.
- Hvad skal vi med de billeder?
Du er sgu da ligeglad med dem.
-	Jeg kan ikke holde ud at se på dem.
Han blev ivrig.
- Det er jo det, jeg siger.
Okay, det var måske
en dum ting at gøre, men hvad fanden?
Vi har lavet andre åndssvage ting, ikke?
Flygelet...
-	Flygelet var sjovt.
-	Ja, plus at det gav en halv million.
Men det her er ikke sjovt.
Der er ingen penge i det.
Og jeg har ikke forbindelserne.
Jeg er på skideren, så snart jeg prøver at tale med nogen om de billeder.
Forstår du det?
Jeg er på glatis.
-Det forstår jeg.
Han trak vejret ind.
- Så hvad siger du?
-	Til hvad?
-	Ja, til at vi kontakter Hertholdt og siger, at han kan købe dem tilbage.
Som en løsesum.
Hun kunne se det.
Lige akkurat.
Finn sagde, - Han har ikke meldt os.
Måske ved han, at vi stjal billederne, måske var det ham, der slog hovedet ind på Bent.
Men alt det er pisseligegyldigt, hvis han vil betale os for at få billederne igen.
Hun tænkte stadig.
- Hvordan ved vi overhovedet, at han har penge?
-Han har penge, sagde Finn.
- Jeg har tjekket ham.
Han havde en forretning, der trykte og solgte landkort.
Ret stor affære, kontrakter for det offentlige og den slags.
Ikke noget, man kender til.
Men han solgte det til nogle svenskere for fem år siden.
Det findes endnu.
Nu hedder det Skeppmann Kartografi AB.
-	Hvad fik han for det?
Finn smilede.
- Atten en halv million.
-Så han er rig.
-	Ja, han er et rigt svin, Ida.
Sidder der og sutter i det i sit skide sommerhus.
Kører på sin fimsede cykel.
Han kan købe de billeder sådan her.
Finn knipsede med fingrene.
-	Hvordan ville du gøre det? sagde hun.
-	Simpelt.
Vi kører derover - uden malerierne - siger det, som det er.
Vi har noget, vi gerne vil sælge dig.
Enten vil han, eller også vil han ikke.
-	Hvad hvis han melder os?
Han spærrede øjnene op.
- Jamen, det er jo lige præcis det, han ikke gør, din nød.
Fordi han ved, at hans gustne far har stjålet dem fra din familie.
-	Okay.
Lad os sige, at han siger ja.
Hvad skal han betale?
-Det ved jeg sgu da ikke.
100 kilo per styk?
Jeg er nærmest ligeglad.
Jeg gider bare ikke de fucking skilderier længere.
De er en byld i røven.
-	Lad mig lige tænke.
-	Tænk alt det, du vil.
Vi skulle aldrig have rørt det lort.
Så hun gik ud bag huset, røg to smøger og gik ind igen.
-	Vi gør det, sagde hun.
- Du har ret.
En byld i røven.
Det er lige, hvad de er.
Han så på hende.
- Fint, sagde han.
- Jo før, jo hannes.
Hertholdt så dem parkere og stige ud.
Hvad fanden?
Det var tidlig aften, og det rumlede i de sorte skyer ude over Kattegat.
Det var dem, tænkte han, mens de kom op mod huset.
Han havde aldrig set Ida Geldzahler, men hvor mange jødekællinger havde han haft noget at gøre med?
Manden kunne også godt være smovs.
Mørk, lidt fedtet i det.
Han tænkte hurtigt.
Han ville ikke have dem ind, så han gik ud på terrassen og stod lænet mod gelænderet, da de nåede op.
-	Godaften, sagde han.
- Kan jeg hjælpe jer med noget?
Manden sagde, - Vi vil høre, om du er interesseret i en rask
handel.
-	En handel?
Hvad for en handel?
-	Det ligger sådan, sagde fyren, - at vi har noget, som du måske kunne være interesseret i at købe.
-	Og hvad kunne det være?
-	Ja, hvad tror du? sagde Ida Geldzahler.
- Tre små ting.
Hertholdt nikkede.
- Ja så.
Ser man det.
Ida Geldzahler sagde, - Behøver vi at træde rundt i det?
Du ved, hvad vi taler om.
-	Ja, det gør jeg.
Jeg lå faktisk i min lune seng den aften, hvor I kom ind og bestjal mig.
Der var noget utålmodigt over hende.
Hun nikkede.
-	Ja, og nu spørger vi dig, om du vil købe tingene tilbage.
-	Hvorfor skulle jeg købe noget, som i forvejen tilhører mig?
-	Spørg din far, sagde hun.
- Du ved det, og vi ved det.
Han nikkede langsomt.
- Okay.
I er på spanden.
Jeres hæler er
død, og I ved ikke, hvad I skal gøre.
Så I kommer til mig.
Fyren på græsset sagde, - Du kan bare sige ja eller nej.
Hvis du ikke er interesseret, kører vi bare igen.
-	Og I er ikke bange for, at jeg melder jer til politiet?
Jødekællingen skulle til at sige noget, men fyren holdt hende
tilbage og sagde, - Ja eller nej?
Hertholdt sagde, - Det er en indviklet sag.
En mand er blevet dræbt.
Ingen ved af hvem.
-Man kan gisne, sagde Ida Geldzahler.
-	Det kan man.
Men lad det ligge.
Hvad havde I tænkt jer, at jeres varer skulle koste?
-	100.000 stykket, sagde fyren.
- Take it or leave it.
Hertholdt nikkede igen.
- Har I varerne
med jer
?-	Nej, sagde fyren.
- Vi ville bare høre, om du var interesseret.
-	Det kan meget vel tænkes, sagde han.
- I tror det måske ikke, men de billeder betyder faktisk noget for mig.
Jeg ville tro, at de måske også betød noget for frøken Geldzahler dér, men det gør de åbenbart ikke.
Mammon taler højere end kunst, kan man sige.
Ida Geldzahler sagde, - Du ved, hvor jeg bor.
Jeg så dig fotografere mit hus.
Hertholdt virrede med hovedet.
- Hvad har det med noget at gøre?
Hun sagde, - Du kan hente billederne hos mig fredag aften.
Kontant afregning.
Hertholdt lod, som om han tænkte over det.
Det her var godt.
Det her var noget, Allan Berg ville være interesseret i.
Et øde hus i en skov.
En jøde og en måske-jøde, som havde taget snydepelsen på og nu ligefrem tiggede om at blive sat på plads én gang for alle.
Han gav et nik.
- Jeg er indforstået.
Skal vi sige klokken tyve på fredag?
Fyren sagde, - Kontanter.
Fredag aften klokken tyve.
Hertholdt nikkede igen.
- Det er da bare en aftale.
Jeg ved jo, at fredag aften er en speciel aften for jer.
Så lad os da bare sige det.
Et kort øjeblik virkede det, som om de ikke troede på ham.
Fyren så på Ida Geldzahler, og hun sagde, - Du kommer alene.
- Selvfølgelig, sagde han.
- Lad os få denne kedelige historie ud af verden.
De så på ham et øjeblik.
Så vendte de om og gik tilbage til bilen.
Hertholdt så dem køre, før han gik ind og ringede til Allan Berg.
- Hvad mente han med, at fredag aften er en speciel aften for os? sagde Finn.
Ida lænede sig tilbage i sædet.
Det var ved at blive mørkt, mens de kørte tilbage.
- Den jødiske sabbat begynder fredag ved solnedgang.
Det er en gammel skik.
Fredag aften er en familieaften.
Man spiser sammen, hygger sig og lader være med at tænde for fjernsynet.
-	Fjernsynet?
-Ja.
-	Og det er en gammel skik?
-	Nemlig.
Lidt efter sagde han, - Vil det sige, at det står i den jødiske bibel, at man ikke må se fjernsyn fredag aften?
-	Det er mere indviklet end som så, Finn.
Det har noget at gøre med, at man ikke må tænde ild eller arbejde.
Det er så i moderne tid blevet fortolket derhen, at man heller ikke må tænde det elektriske lys eller fj er nsynet.
-	Ja, mig generer det ikke.
Der er alligevel ikke noget, man gider se.
Men du -
-	Jeg er ikke religiøs, Finn.
Der er mange, som slet ikke overholder de ting.
-	Men Hertholdt skulle lige pirke til dig.
-	Selvfølgelig skulle han det.
Manden er antisemit.
Han kan ikke lide jøder.
-	Underlig stodder, sagde Finn.
- Han kender dig jo overhovedet ikke.
Jeg forstår ikke det der.
Antisemit.
Hun svarede ikke.
Resten af turen hjem prøvede hun at forestille sig, hvordan Finn havde haft det på det børnehjem, hvor han havde tilbragt sine tidlige år.
Det var svært.
Hun kunne ikke sætte sig ind i, hvordan man kunne blive et forholdsvis fornuftigt menneske, når man ikke havde været hos sine forældre.
Det havde selvfølgelig hærdet ham og måske gjort ham til et mindre følsomt og empatisk menneske, end han ellers ville være blevet.
Han forstod ikke, hvordan hun havde det, og hun forstod ikke, hvordan han havde det.
Så enkelt var det.
Og hvis de ikke havde passet godt til hinanden i sengen, ville hun aldrig have holdt fast ved ham.
Nu følte hun sig ensom.
Hun kunne ikke se sig selv være sammen med Finn i al fremtid.
Hun havde troet, at det kunne blive sådan, men nu vidste hun noget andet.
Hun skød tanken fra sig.
Det var dig selv, der begyndte.
Det var dig, der besluttede, at Finn kunne bruges.
Og det kunne han.
Hun betragtede hans oprigtige profil under kasketskyggen, mens de kørte gennem skoven.
Finn sagde, - Hvad dag er det i dag?
-	Onsdag.
-	Okay.
Så han kommer i overmorgen.
-Ja.
-Jeg har en ide.
-	Hvad?
-Det viser jeg dig, når vi kommer hjem.
Hun nikkede.
Hun kunne næsten ikke vente.
Ideen var simpel nok, men hun havde svært ved at gå op i det.
De havde været forbi Finns hus på vejen, og han havde været inde i en rum tid, før han kom ud med en nylontaske.
Da de var tilbage i hendes stue, og hun havde lagt en pind i brændeovnen, pakkede han tasken ud.
-	Et styks Marantz kassetteafspiller, model 1982, fuldt funktionsdygtig.
Han satte det blanke apparat på sofabordet.
-	Hvad er din ide? sagde hun.
- Vil du spille Boney M for Hertholdt?
Han grinede og hev nogle ledninger ud af tasken.
- Nej, for helvede.
Se her.
Han åbnede en plasticæske, og hun kiggede på en mikrofon.
Den så gammeldags ud.
-	En Beyer, sagde han.
- Tysk kram.
-	Finn, sagde hun, - fortæl mig nu bare, hvad du har tænkt dig, ikke?
Han var ivrig som en dreng med et togsæt.
- Det kan du sgu da gætte dig til.
Jeg rigger grejet her til, inden Hertholdt kommer.
Sætter en 90-minutters chromiumkassette i og optager hele lortet.
Hun stirrede på ham.
- Hvorfor?
-	Fordi, sagde han, - det ville være fedt at have ham på bånd.
Hvis han siger noget.
-	Om hvad?
Han stod med mikrofonen i hånden.
- Ja, om Bent, for fanden.
Hertholdt er på den høje hest, ikke?
Han kommer her for at købe sine billeder tilbage.
Hvis nu det var ham, der nakkede Bent.
Kan du ikke se det?
Hvis han bare kommer med den mindste
lille hentydning til noget, der viser, at han slog Bent ihjel, så har vi en krystalklar optagelse af det.
Til strømerne.
Hun så på ham.
- Men ... hvis vi sendte sådan et bånd til strømerne, kan de jo også høre alt det andet.
Om malerierne.
Det er sgu da at skyde sig selv i røven, Finn.
Men han var stadig ivrig.
- Det er jo det fede ved kassettebånd.
De kan redigeres.
Vi klipper de gode bidder ud.
På den måde -
- Finn, sagde hun, - jeg orker ikke at høre om det.
Iveren forduftede.
Han så slukøret på hende.
Så løftede han mikrofonen lidt op mod ansigtet og sagde, - Og hvad mener De så om regeringsblokaden, frue?
Han stak mikrofonen frem mod hende.
Hun sagde, - Den er da bare helt fin.
Jeg er derimod mere skeptisk med hensyn til regeringsrokaden.
Han så på hende.
- Hvad sagde jeg?
Fredag eftermiddag var de klar.
Finn havde været kreativ og hængt mikrofonen op inde i den rørformede lampe i krogen ved brændeovnen.
Han havde gjort et stort nummer ud af at trække kabler og skjule dem godt.
Den blanke Marantz stod ude i køkkenet.
Hun var ligeglad.
Det gav ham noget at lave.
Hun var nervøs.
Hun tænkte fremad.
Om nogle timer ville det hele være overstået.
Medmindre.
Medmindre hvad?
Ja, medmindre noget, som man af gode grunde ikke kunne vide noget om.
Medmindre det hele gik op i lort.
Ved ottetiden sagde Finn, - Jeg bliver ved med at lytte efter en bil.
Men Hertholdt kører på cykel.
Syret.
Hun havde tænkt det samme.
Tanken om, at den gamle mand ville komme trillende på sin elcykel med 300.000 kroner i ryg-
sækken, tage sine billeder og cykle hjem, forekom hende direkte åndssvag.
Finn sagde, - Grejet funker.
Man kan høre hvert et ord i stuen.
Hun kiggede ud i køkkenet, hvor han stod med hovedbøfferne på.
- Total god lyd, råbte han, - man kan høre det knitre i ovnen, mand.
Det bankede på køkkendøren.
Allan Berg styrede sin tunge Volvo roligt ind gennem skoven, mens Hertholdt sagde, - Du sætter mig af et stykke fra huset.
De ved, at jeg ikke har bil.
Så parkerer du i god afstand og går derhen.
Det er et lille hus, og vi er nedenunder.
Du finder et sted, hvor du kan kigge ind.
-Hvad hvis der ikke er et sted?
-	Så kommer du bare ind, når jeg har været derinde i ti minutter.
Og ved du, hvad vi så gør?
Allan sendte ham et blik.
- Nej.
Hertholdt sagde, - Så tager vi den derfra.
Allan nikkede.
- Det er dig, der chefen.
-	Vi skal have de billeder.
-	Selvfølgelig.
-	Og de skal ikke have en krone.
-Nej.
-	Så du må bare finesse dig frem til, hvornår du skal komme ind.
De laver jo nok ballade, når de finder ud af, at der ikke er trækning i lotteriet.
Det er dér, du kommer ind.
Så de ved, at det er alvor.
-	Jeg er med, sagde Allan.
- De har trukket en nitte.
Ida åbnede døren.
Hertholdt stod under udhænget.
Han bar en tofarvet fleecevest over en tynd sweater og holdt en grøn nylonrygsæk i hænderne.
-	Godaften, sagde han.
- Så er det tid til at handle.
Hun åbnede døren helt.
- Kom ind.
Hertholdt tog sin kasket af og gned sig over issen.
-	Ja, det er godt nok en motoriseret cykel, men man får da ligegodt varmen alligevel.
Bag ham sagde hun, - Billederne er inde i stuen.
Den gamle mand fortsatte gennem gangen, og hun stak hurtigt hovedet ud i køkkenet.
Finn tog hovedbøfferne af og gav hende to løftede tomler.
Hun nikkede i retning af stuen og gik derind.
Fem minutter senere sad Hertholdt i sofaen og betragtede de tre malerier på sofabordet.
Han havde et af dem i hænderne.
Han lagde det fra sig og sagde, - Ja, det er i orden.
Billederne er intakte.
Der er ikke noget i vejen med dem.
Ida sagde, - Giv os pengene, og billederne er dine.
Hertholdt smilede i sofaen.
- Sådan kommer det nok ikke til at gå, frøken Geldzahler.
Han åbnede rygsækken og vendte bunden i vejret.
Han så op på hende.
- Hovsa, den er sgu tom.
Det var sørens.
Jeg har glemt pengene.
Hvordan kunne jeg være så dum?
Finn stod ved vinduet.
- Ingen penge, ingen billeder, mester.
Hertholdt betragtede ham.
- Jeg ved ikke, hvilken sten du er krøbet ud under, sagde han.
- Jeg kan faktisk ikke engang rigtig hitte ud af, om du er samme slags som frøken Geldzahler.
Du kunne være det, men jeg er ikke sikker.
Ida sagde, - Hvis du ikke vil betale, kan du godt hoppe på cyklen igen.
-	Betale, betale, betale, sagde Hertholdt.
- Tænker I da aldrig på andet?
Penge, penge, penge.
Din bedstefar var lissådan.
Et mere nidkært og småligt menneske skulle man lede længe efter.
Selv dem, der havde taget sig af ham og beskyttet hans ejendom, havde han kun utak tilovers for.
Og så gik det, som det gik.
Og her er vi.
Og nu skal jeg sige dig, Ida Geldzahler, hvad der nu skal ske.
Jeg lægger ligeså fredeligt malerierne ned i min rygsæk, rejser mig op og går min vej.
Og så er den kedelige historie ude af verden, og jeg behøver aldrig nogensinde at se på dit grimme jødefjæs igen.
Er det en aftale?
Han smilede op til hende.
Ida sagde, - Det kan du glemme alt om.
Og Finn sagde, - Dit lille svin.
Vi ved, at det var dig, der slog Bent Berthelsen ihjel.
Hvis du -
Hertholdts ansigt blev alvorligt.
- Mig?
Det må jeg sige.
Og her gik jeg og troede, at det var dig.
-	Du fulgte efter os, sagde Ida.
- Og så kørte du op og slog ham ihjel.
Hertholdt sukkede og lænede sig tilbage i sofaen.
-I siger, det var mig, jeg siger, det var jer.
Det ændrer ikke noget.
Jeg pakker billederne nu, og hvis I vil jer selv det godt, så forholder I jer
bare helt rolige.
-Ellers hvad? sagde Ida.
-	Ja, ellers bliver der ballade, sagde Hertholdt og kiggede hen mod døren til gangen.
De hørte døren gå og så manden i døren.
-	Hvem fanden er du? sagde Finn.
-	Det er min lille hjælper, sagde Hertholdt.
- I troede vel ikke for alvor, at jeg ville gå alene ind i jødens hule, gjorde I vel?
Manden i døren var ung.
Han havde lyst hår, der strittede frem over øjnene som et tagskæg.
Lyset glimtede i hans brilleglas.
Han lænede sig mod dørrammen.
- Så er vi vist færdige her, sagde han.
Hertholdt greb billederne og stoppede dem i rygsækken, før han rejste sig.
Ida så Finn løfte sin mobiltelefon, rette den mod manden i døren og tage et billede.
Manden med brillerne sagde, - Hvad fanden gjorde du det for, din smovs?
Giv mig din telefon.
Finn så på ham.
- Tag den selv.
Hertholdt tøvede ved sofabordet.
Han satte rygsækken på gulvet.
- Nu tager vi det helt roligt, sagde han.
- Giv os din telefon.
Finn kastede telefonen til Ida og sagde, - Hvorfor fanden skulle jeg gøre det?
I kommer her og -
Ida stak telefonen i lommen.
Hun registrerede pistolen i den bebrillede mands hånd samtidig med, at hun hørte drønet og så Finn ryge to skridt tilbage, ramme væggen og glide ned.
Han så på hende.
Hans øjne var opspilede, og hun så hans ene hånd flakse og lægge sig på brystet.
Hertholdt trådte tilbage, mens manden med brillerne gik frem og satte sig på hug ved Finns udstrakte ben.
Ida tog tre skridt fremad, skubbede Hertholdt ned i sofaen, greb rygsækken og løb ud gennem gangen.
Hun hørte Hertholdt råbe, - Tag hende, Allan!
Tag for helvede jødekællingen, inden hun kommer ud!
Hun knaldede døren i bag sig og løb op i skoven, væk fra vejen.
Det regnede.
Clarissa Spetsas’ navn lyste på displayet, og Thor greb telefonen.
- Clarissa, sagde han.
- Alt vel?
-	Det skal jeg vist spørge dig om, sagde patologen.
- Jeg kan forstå, at du er kommet på arbejde.
-	Arbejdsferie, sagde han.
- Det gør mig godt.
-	Og planen?
-	Planen?
-	Din udtrapningsplan.
Pillerne.
Afhængigheden.
-	Det går, som det skal, sagde han.
- Jeg er blevet god til at flække piller.
Jeg tænker ikke over det.
-	Du arbejder.
-	Ikke kun.
Jeg tager trappen til stranden to gange om dagen.
Strækker den forpulede lårmuskel, så det hviner i kraniet.
Bader.
-	Alene?
Han stirrede ud over vandet fra sit værelse.
Havet var roligt og havde en sølvgrå farve.
- Ja, alene.
Hvorfor?
Hvem skulle jeg da bade med?
-	Anita Hvid, for eksempel.
-	Anita Hvid?
Nej, hun bader ikke, Clarissa.
Det har hun slet ikke tid til.
-	Hvad laver du?
-	Lige nu gennemgår jeg en af Einar Andersens mange lister.
Nærmere betegnet en liste over sommerhusejere, som har fået stjålet dyre ting fra deres sommerhuse og som desuden har det
til fælles, at de alle er kunder hos det samme sommerhusovervågningsfirma i Gilleleje.
Einar er meget metodisk, sagde han diplomatisk.
-	Har han fat?
-	Ja, Einar har altid fat.
Hvad han så har fat i, er en anden sag.
Jeg er ikke sikker på, at han gør opad det rigtige træ.
-Men det gør du?
Han lagde sig på sengen.
- Det ved jeg ikke.
Jeg gør opad et andet træ.
Einar har lånt mig Anita Hvid.
Han har nok at gøre med sine omhyggelige indbrudsfolk.
-	Lånt dig Anita Hvid?
Du får det til at lyde, som om hun går på omgang.
-	Hun er dygtig.
Rigtig dygtig.
-	Og du nyder at belære hende.
-	Det behøver jeg ikke.
-	Nej, det vil jeg tro.
Han tøvede med en følelse af, at Clarissa kunne finde en skjult mening uanset, hvad han sagde.
Han sagde, - Alt er i orden, Clarissa.
-Jeg ville bare tjekke.
Pas på dig selv.
Hun afbrød forbindelsen.
Han stirrede på telefonen.
Hvad ville hun?
Han opgav at tænke på det, rejste sig, tog sine sko på, greb jakken og forlod værelset.
Børge Mikkelsen holdt til i et aflangt, hvidt hus i udkanten af Gilleleje.
Det var en halvmoderne bygning med et tagudhæng støttet af hvide jernsøjler.
Der var tre forretninger - overvågningsfirmaet lå i midten, flankeret af en grill og en butik med surferudstyr.
Han mærkede friturelugten fra grillbaren og fik en akut trang til noget fedt og stegt.
Men han trådte ind på Mikkelsens kontor,
som ikke havde lokkende produkter at fremvise, men lignede en mellemting mellem et ejendomsmæglerkontor og en bedemandsforretning.
Han så et stort whiteboard på den ene væg, optegnet med kolonner med små røde og grønne sedler.
På den modsatte væg hang et stort kort over nordkysten.
Bag et rodet skrivebord sad en solbrændt mand i en stram, sort T-shirt og en grøn baseballkasket.
Han tyggede tyggegummi.
Hans korte, sorte hår var olieret, og hans brune hud skinnede.
Thor kunne se ham i en Landrover eller en udbanket Landcruiser, en stiv pik, der troede han var i Marseille.
Han så op.
Thor sagde, - Børge Mikkelsen?
-	Det er mig.
-Jeg hedder Thor Belling.
Jeg arbejder i Drabsafdelingen i Københavns Politi.
Har du tid til at svare mig på nogle spørgsmål?
-	Selvfølgelig, sagde Mikkelsen.
- Sid ned.
Thor greb en metalrørsstol,
vendte den og satte sig.
-	Jeg går ud fra, at du har talt med min kollega.
Einar Andersen?
Han er i gang med at spore en ret omfattende samling møbler, som vi mener er stjålet fra sommerhuse her i området.
Mikkelsen nikkede.
- Jeg har haft fornøjelsen af din kollega.
Meget omhyggelig mand.
Jeg ved ikke, om jeg kan fortælle dig noget, som jeg ikke allerede har fortalt ham.
Men jeg skal da prøve.
En tyk, gul retriever bevægede sig i en kurv, og Mikkelsen sagde, - Sov bare videre, Flemse.
Den her tager far.
Thor sagde, - Jeg har kigget på min kollegas liste over folk, som har haft indbrud, og som også er kunder hos dig.
-Ja?
-	Det er en stor hjælp, men forstår du, jeg kigger på en anden side af efterforskningen.
Og jeg er interesseret i en speciel per-
son.
Den pågældende har så vidt jeg ved ikke haft indbrud, men jeg er alligevel nysgerrig efter at vide, om han er kunde hos dig.
Overvågningseksperten betragtede ham, mens han masserede sit tyggegummi med tænderne.
- Hvorfor er du interesseret i det?
Thor smilede let.
- Der er et udtryk... jeg ved ikke, om du kender det.
Hunden, der ikke gøede.
Mikkelsen kastede et hurtigt blik på Flemse i kurven.
- Det siger mig ikke noget.
-	Det er en lang historie.
Men pointen er, at vi somme tider er mere opmærksomme på hunde, der gør, end hunde, der ikke gør, men som måske burde gø.
-	Ikke helt med.
-	Det betyder ikke noget.
Jeg er interesseret i en mand ved navn Niels Hertholdt.
Er han kunde hos dig?
Mikkelsen nikkede.
- Det må jeg sige ja til.
Ældre fyr.
Har et sommerhus oppe ved Rundagervej.
Men han har sgu da ikke haft indbrud.
-	Det var det, jeg mente med hunden, der ikke gøede.
-	Jeg forstår ikke helt det med den hund.
Men jeg kan da sige ja til, at Hertholdt er kunde, og at han aldrig har haft indbrud, hvad jeg ved af.
Det ville undre mig meget.
Han ville være i røret med det vuns, bare der manglede et æggebæger.
-	Overvåger I hans hus lige nu?
Mikkelsen rejste sig og gik over til skemaet på væggen.
Han bar kakifarvede piratshorts og bare fødder i slidte træningssko.
-	Skal se, skal se, sagde han og kørte en finger ned over den hvide væg.
- Nu kan jeg huske det.
Han er pt. afmeldt.
Ringede ind for ... ti dage siden, sagde, at han var i huset.
Så nej, han er afmeldt lige nu.
-Og han har aldrig haft indbrud?
-Nej.
-	Overvåger du selv huset?
-	Nej, det har jeg folk til.
Jeg sidder mest her.
I stormens øje, kan du sige.
Jeg koordinerer og fisker nye kunder.
-	Hvor mange folk har du til at tjekke?
-	Det skifter.
To faste og så noget freelance i vintersæsonen.
-	Kan du huske samtalen med Hertholdt?
Mikkelsen vippede med hovedet.
- Huske og huske ...
jeg kan huske, at han ringede.
Det var ikke nogen lang samtale.
Han afmeldte, som sagt, og jeg sagde til ham, at så ville jeg give Ida Geldzahler besked om, at hun ikke skulle kigge forbi, før han meldte sig på igen.
-	Ida Geldzahler?
-	Ja, det er hende, der kører deroppe.
Thor sagde, - Og du sagde hendes navn til Hertholdt?
-Det er jeg ret sikker på.
Han kender hende jo ikke.
Hun kommer kun, når han ikke er der, jo.
Men jo, jeg er ret sikker på, at jeg sagde det på den måde.
Altså sagde hendes navn.
-	Og hvad sagde Hertholdt?
-Han sagde ikke noget.
Han sagde bare tak og farvel.
Thor nikkede langsomt.
- Hvor længe har Ida Geldzahler kørt deroppe?
-	Et par sæsoner.
Har hun gjort noget?
-	Nej, nej.
Det er ikke sådan.
-	Har han?
Hertholdt?
-Nej, der er ikke nogen, der har gjort noget.
Vi leder bare efter et mønster i de indbrud.
Det er ret indviklet arbejde.
-	Fortæl du bare mig om det, sagde Mikkelsen.
- Hvis du vidste ...
det er jo som en tragedie, hver gang, der er nogen, der har haft tyveknægte på besøg.
Dér skal man lige synke spyttet og finde den flinke stemme frem.
Men okay, det er også noget lort, når de kommer ind, selv om man har overvågning.
Forsikring, afdækning, pis og papir.
Men det er jo ligesom det, forretningen
går ud på.
Der er bare nogen, der skal serviceres, så man er ved at kaste op.
Han tog plads bag sit skrivebord.
Thor sagde, - Hvor træffer jeg Ida Geldzahler?
-	Du kan få hendes nummer.
-	Jeg vil hellere have hendes adresse.
Mikkelsen trak mundvigene ned.
- Okay.
Hun bor oppe ved Mårum.
Jeg skriver det lige ned til dig.
Han noterede på en gul lap og rakte den over bordet.
-	Og du er sikker på, at hun ikke har gjort noget?
-	Ikke hvad jeg ved af.
Jeg vil bare gerne høre lidt mere om Niels Hertholdt.
Mikkelsen nikkede.
- Jeg skrev lige hendes nummer også.
Du kan fange hende på telefonen, hvis du ikke vil køre forgæves.
Thor rejste sig.
- Du skal have tak for hjælpen.
Manden gav et nik, og Thor forlod butikken.
Han tøvede, da han igen lugtede frituren inde ved siden af.
Uden at han egentlig ville, bar hans ben ham derind.
Han bestilte to ristede med brød.
Mens han ventede på, at brødene gled gennem risteren, ringede han til Anita.
-Der er skred i det, sagde han.
- Hvor er du?
-	Jeg skriver rapport.
På hotellet.
-	Okay.
Jeg henter dig om en halv time.
Vi skal på en lille udflugt.
-	Hvor hen?
-Det siger jeg, når jeg kommer.
Han afbrød forbindelsen, mens grilldamen lagde de to pølse-brød på bakken ved siden af pølserne.
-	Så var der to af de solskoldede, sagde hun.
- Sennep og ketchup?
De kørte ad den øde landevej gennem skoven mod Mårum.
Over de høje træer trak skyerne sammen, og himlen mellem de sorte skyformationer var svovlgul.
-	Dér, sagde Anita og pegede.
- Det må være der.
Han tog farten af og svingede op til venstre ad skovvejen ved siden af det lille rødstenshus.
-	Hendes bil holder der, sagde Thor.
- Børge Mikkelsen fortalte mig, at hun har en metallicgrøn Yaris.
De steg ud, og Thor gik hen til døren under det lille udhæng.
Hun så ham banke et par gange.
Der var helt stille og varmt, hvor hun stod.
Skoven omkring hende virkede som et tag, lyset var grønt og dunkelt, og hun kunne lugte gran, harpiks og fugt.
-	Hallo, råbte Thor.
- Ida?
Han vendte sig imod hende.
- Der er ingen.
Hun gik hen til ham og tog i håndtaget.
Døren gik op.
-	Ida? kaldte hun.
- Hallo?
Det er politiet.
Hun hørte en lyd derinde.
En lyd af en bevægelse, nogen, der flyttede på sig.
Thor sagde, - Gå ind.
Der er noget galt.
De gik ind i den lille mellemgang, og hun så videre ind i stuen.
Hun så de nedtrukne striber af blod på den hvide væg og støvlesålerne af den liggende skikkelse.
Thor holdt hende tilbage.
- Gå ud og ring til Einar.
Vi skal have nogen herop med det samme.
Hun trak sin mobil frem, mens hun så ham træde forsigtigt ind i stuen, hvor han satte sig på hug ved siden af manden på gulvet.
Han vendte sig hurtigt og så på hende.
- Han er død.
Skudt én gang i brystet.
Det er noget tid siden.
Hun stod med telefonen i hånden.
- Men her er nogen.
Jeg hørte nogen bevæge sig.
Han rejste sig og nikkede.
- Gå ud og ring.
Jeg tjekker huset.
Han gik ud i det lille køkken.
Ingen tegn på slagsmål.
På bordet bag døren stod en gammeldags kassetteoptager med et par hovedtelefoner oven på.
Maskinen var tændt.
Han gik op ad den smalle trappe.
- Ida? kaldte han.
- Det er okay nu.
Mit navn er Thor Belling.
Jeg er fra politiet.
Han hørte en af de to døre på afsatsen deroppe knirke og så hende træde ud.
Hun var fuldt påklædt, hendes tøj var smurt til med jord, og hun holdt en rygsæk i hænderne.
Han tog et par trin til.
- Det er okay, Ida.
Det er dig, der er Ida, ikke?
Ida Geldzahler?
Hun nikkede.
Han kunne høre hendes tænder klapre.
Hendes halvkorte, sorte hår var filtret, blikket i de mørke øjne vildt og stirrende.
-	De ...
de skød Finn, sagde hun.
-Jeg ved det.
Det er okay nu.
Der er ingen, der gør dig noget.
-	Jeg gemte mig.
I skoven.
-	For Hertholdt?
Hun nikkede voldsomt.
- Ham og den anden.
-	Den anden?
-	Ham, der skød.
De ledte efter mig.
De ville ...
Han trådte op til hende på afsatsen og tog hendes hånd.
- Sæt dig ned.
Hun adlød, og han satte sig over for hende på det øverste trin.
Han tog roligt rygsækken ud af hendes hænder og løftede den.
Han så på hende.
- Malerierne?
Hun nikkede igen.
- Finn ...
Finn er død.
-	Ja, han er død.
Hvad hedder Finn til efternavn?
-	Obel.
Med B. Ikke lige som bilen.
-	Okay.
Nu skal du høre.
Min partner har ringet efter nogle flere politifolk til at tage sig af Finn.
Der er ikke noget at være bange for længere.
Der sker dig ikke noget.
Hun trak vejret ind og åndede ud.
Han så hendes øjne flyde over.
- Jeg fortæller det hele, sagde hun.
- Jeg ...
jeg har ikke noget at skjule.
Det er min skyld, at Finn er død.
Hun lod hovedet synke ned mod brystet, mens hun græd.
Han lagde en hånd på hendes skulder og klemte den let.
- Rolig, sagde han.
- Om lidt går vi ned og udenfor.
Så kan du fortælle mig det, du ved.
Hun løftede hovedet og hvilede det mod væggen.
Hun lukkede øjnene.
- Det er min skyld.
Finn optog det på bånd.
I kan selv høre det.
Det er min skyld.
De sad på bænken på husets bagside, mens teknikerne, redderne, Einar Andersen og Anita gjorde arbejdet i huset.
På den smalle skovvej holdt en stor, gul ambulance, to patruljevogne og teknikernes hvide kassevogn.
Ida sagde, - Jeg så malerierne i Hertholdts hus ved et tilfælde.
-	Og genkendte dem.
Hun nikkede.
- De tilhørte mine bedsteforældre.
Hertholdts far stjal dem efter krigen.
Jeg så dem, og det var min ide at få Finn til at hjælpe mig med at tage dem tilbage.
Thor betragtede hende.
- Og Bent Berthelsen?
-	Finn kendte ham.
Han skulle sælge billederne for os.
Men ... da vi kørte derop nogle dage senere, efter at vi havde afleveret dem til ham, var han død.
-	Var han det?
Hun så på ham.
- Ja.
Han havde fået smadret hovedet.
Han lå ...
-	Okay.
Så I tog billederne med jer.
Hun nikkede.
- Fuck.
-	Og hvad så?
Hun rømmede sig.
- Finn fik den ide, at vi skulle sælge dem tilbage til Hertholdt.
Vi kørte over til ham.
Han gik med til det, men han ...
han kom i aftes.
-Men han var ikke alene.
-	Nej.
Vi troede, han var alene.
Men han havde én med.
-	Hvem?
-	En mand.
Jeg kendte ham ikke.
Pludselig stod han i døren.
Vi troede, at Hertholdt var på cykel.
-	Elcyklen.
Hun nikkede.
- Men de må have været i bil.
Hertholdt havde ingen penge med.
De ville bare have billederne.
Finn blev ophidset.
Og så skød han Finn.
Ham den unge
.-	Og du tog Hertholdts rygsæk og løb.
-	Jeg løb op i skoven.
Jeg kunne høre dem.
De ledte, men jeg gemte mig.
Jeg lå derude, til det begyndte at blive lyst.
Han trak tæppet op omkring hende.
- Kan du beskrive manden, der skød, Ida?
Hun bevægede sig og trak en mobiltelefon op aflommen.
- Finn tog et billede af ham.
Det var lige før, han skød.
Det var det, der pissede ham af.
At Finn fotograferede ham.
Finn kastede telefonen over til mig.
Jeg tror... jeg tror ...
-	Hvad tror du?
-Jeg tror, at Finn vidste, hvad der ville ske.
Det var derfor, han kastede telefonen over til mig.
-	Okay.
Lad mig se den.
Han åbnede den slidte Nokia og trykkede på ’fotos’.
Det sidste billede viste en yngre mand med briller.
Lyst strithår, et stirrende blik.
En helt almindelig mand at se på.
Sorte jeans, T-shirt og en grå hættetrøje.
Han tænkte.
Så sagde han, - Jeg beholder telefonen, Ida.
Hun sagde, - Hvad gør I med mig nu?
-	Om lidt kører jeg dig til sygehuset i Hillerød.
Du er tilbageholdt, og jeg vil gerne have dig indlagt natten over til observation.
-	Der er ikke noget galt med mig.
-	Nej, det ved jeg.
Men du kan ikke være her nu.
I morgen skal vi have en længere samtale.
Jeg kan ikke på nuværende tidspunkt fortælle dig, om du vil blive sigtet for noget - eller i givet fald hvad.
Men det er vigtigt, at du kommer til hægterne.
-Jeg vil ikke på hospitalet, sagde hun.
Han trak på skuldrene.
- Se det som et udtryk for omsorg, Ida.
Alternativet er arresten.
Hun så på ham et øjeblik, før hun igen sænkede hovedet og lod tårerne trille.
- Fuck, sagde hun, - vi skulle bare have ladet den skide lortenazist være.
De kørte hurtigt tilbage mod Hertholdts hus.
Belling havde bedt hende køre.
Han sagde, - Hertholdt er uden tvivl over alle bjerge.
Jeg har bedt Einar om at sætte vagt på Ida på hospitalet.
-	Vi efterlyser Hertholdt.
-	Det er gjort.
Han kommer ikke langt.
-	Og drabsmanden?
Thor betragtede Idas telefon.
- Drabsmanden er mere interessant.
-	Og vi har et billede af ham.
-	Ja, men det er et skud i tågen.
Hvem skal vi vise det til?
Vi har ingen ide om, hvilken forbindelse, Hertholdt havde med ham.
-	En hjælper.
Hyret.
-	Jamen hvor?
Anita sagde, - Der er en billedmappe i arkivet.
Han så på hende.
- Der er mange, Hvid.
Det er nålen i høstakken.
Vi ved ikke, om manden med brillerne overhovedet er dømt for noget.
-	Jeg tænker på en bestemt mappe.
-	Hvad for en mappe?
-Jeg blev sat til at gennemgå den for et par måneder siden.
Slavearbejde.
Men den er ret omfattende.
Højreradikale, folk med tilknytning til nazistiske eller fremmedljendtlige miljøer.
Der er nogle grimme drenge imellem.
Godt med tatoveringer og små metalpile gennem øjenbrynene.
Thor studerede det lille billede på telefonen.
- Ham her ser pærealmindelig ud, Hvid.
Det er et skud i tågen med den mappe.
Hvem siger, at han -
Hun sagde, - Har du et bedre forslag?
Han grinede til hende.
- Det vidste jeg, du ville sige.
Eller jeg håbede det.
Du har ret, det er et forsøg værd.
Men vi skal først forbi Hertholdt.
Hun sagde, - Hvad med hende?
-	Ida Geldzahler?
Ja, det har jeg ingen ide om.
Det er tricky.
Hun vedstår, at hun og Finn Obel stjal malerierne fra Hertholdt.
-Men vi ved, at Hertholdt - eller hans far - stjal dem fra Idas familie.
Han nikkede.
- Ja, det har den ... hvad kaldte du hende, noget forskeragtige Elisabet Sørensen jo belært os om.
Det er derfor, det er tricky.
-	Finn Obel er ikke straffet, sagde hun.
- Han er ikke i registret.
-	Nej, men vi kan ikke udelukke, at han - eller Ida for den sags skyld - slog Bent Berthelsen ihjel.
-	Hvorfor skulle de gøre det?
-	Ja, hvad ved jeg?
-	Jeg kan ikke se motivet.
Berthelsen var den eneste, der kunne sælge de billeder.
-	Måske.
Jeg tænker bare på ...
-	Hvad?
-	Ja, at malerierne måske ikke er det eneste mellemværende mellem de to og Berthelsen.
Tænk over det.
Ida Geldzahler overvåger sommerhuse.
Hun har adgang til værdifulde ting.
Hvad laver hun med en fyr som Finn Obel hos Bent Berthelsen?
Som Einars grundige lister viser, er der et vist sammenfald mellem tyverier hos Børge Mikkelsens sommerhuskunder og effekter fundet hos Berthelsen.
-Så de lavede indbrud sammen?
-	Måske.
Det ligger lige for.
Hun svingede ned ad vejen til Hertholdts hus.
Regnen var holdt op, og det dampede fra de varme marker.
Et kvarter senere sagde Thor, - Som vi troede.
Fuglen er fløjet.
Men det bekymrer mig ikke.
Hertholdt er måske en sej gammel støvle, men han har hverken haft tid eller mulighed for at komme ret langt.
-	Medmindre ham med brillerne har kørt ham til Sverige.
Eller til lufthavnen.
Han nikkede.
- Okay.
Vi efterlyser ham.
Ring til København og bed om overvågning af Hertholdts lejlighed.
Og en kendelse.
Vi skal derind.
Måske ligger hans pas der.
Klokken var halv tre, da de parkerede i Malmøgade.
Betjenten ved døren sagde, - Vi har været her i to timer.
Ingen i lejligheden.
Der har været låsesmed, og kendelsen er klar.
I kan bare gå ind deroppe.
På vej op ad trapperne sagde Anita, - Har du spist i dag?
-Jeg fik to ristede i Gilleleje.
-	Godt for dig.
-	Er du sulten?
-	Jeg er så sulten, at jeg ikke kan mærke det.
-	Okay, du er slunken.
Når jeg er slunken, plejer jeg at tage en smøg.
-Hjælper det?
-	Nej, for helvede.
Man er ved at brække sig.
-	Hvorfor tager du så en smøg?
-	Fordi der ikke er andet.
Og fordi man tror, at det dulmer sulten.
De nåede afsatsen.
Det var en fin opgang med rød løber på stentrinnene og bastante, slotsagtige rammer om dørene til de store lejligheder.
Thor åbnede døren.
Han vendte sig imod hende.
- Her er en ide, Hvid.
Hvad om du lod mig tage lejligheden her, mens du kører ind på stationen og kigger i din billedmappe?
Der er ingen grund til, at vi begge to fumler rundt herinde.
-	Okay.
You’re the boss.
Han smilede til hende.
- Vi har travlt, ikke?
-Jo.
-	Jeg ringer til dig.
Hun så på ham, og hun kunne ikke lade være med at smile.
- Gør det.
Hun gik ned ad trappen.
Hun var nede på første, da hun hørte ham kalde.
- Hvid?
Hun stak hovedet ud over gelænderet og så ham deroppe.
-Hvad?
-	Du har min tilladelse til at indtage noget fast føde på vejen, ville jeg bare sige.
Hun sagde, - Som om du kunne forhindre det.
Han grinede og forsvandt.
Billedmappen lå, hvor hun selv havde lagt den.
Det var usandsynligt, at nogen havde kigget i den.
Hun havde været svagt irriteret over at skulle gennemgå’ den for et par måneder siden.
Det lugtede af ligegyldig beskæftigelse af den slags, man måtte finde sig i uden at brokke sig, når man befandt sig på de nederste trin i hierarkiet.
Giv Hvid nogle albums at bladre i, så er vi fri for hende så længe.
Nu opdagede hun, at der var en grund til den slags.
Hvis hun ikke pligtskyldigst havde siddet bøjet over samlingen af mere eller mindre afsporede typer med forbindelse til endnu mere afsporede bevægelser og ideologier, havde hun måske ikke vidst, at billedmappen overhovedet eksisterede.
Hun overførte fotografiet fra Obels Nokia til sin computer og printede det ud, før hun tog fat på billedmappen.
Det var en opgave af den slags, som på forhånd forekom uind-bydende og langsommelig, men som viste sig at være let.
Mappen indeholdt 72 politifotografier, hver med en tilhørende tekst.
Det tog hende mindre end ti minutter at bladre frem til billedet, og for sit indre øre hørte hun den enarmede tyveknægts klingende jackpotfanfare, da den bebrillede drabsmand fra Mårum pludselig stirrede op imod hende i to versioner: Printet og det indklæbede politifoto.
Der var ikke nogen tvivl.
Håret, brillerne og det hårde blik bag glassene var umiskendelige.
Hun læste teksten.
'Allan Berg, f 30.06.78 i København.
Anholdt af svensk politi 06.07 i Lund ifbm.
optøjer ved demonstration.
Sigtet for vold mod tjenestemand i funktion, nb. stenkast mod politiets indsatsstyrke, truende og aggressiv adfærd, modsatte sig arrest.
Varetægtsfængslet, sigtet og dømt efter den såkaldte ’snabbprocedure’ jvf svensk lov.
Begæring om overførsel til retsforfølgelse i Danmark afslået.
Idømt 60 dages
ubetinget
hæfte m. eftfl.
udvisning til Danmark og 6 års indrejseforbud i Sverige.
Afsonet i Statens Facilitet Hall, Stockholms Lån.
AB er efter udstået straf afhørt og registreret af dansk politi.
Hans bopæl er under sagen i Sverige på forlangende af kollegerne i Sverige ransaget.
Her fandt man en computer med internethistorik pegende på flere tyske radikaliserede bevægelsers hjemmesider og fora, samt en del litteratur af samme beskaffenhed.
Afhørt vedgår AB, at han anser sig selv for patriot, og at hans medvirken ved demonstrationen i Lund var et udslag af dette.
AB benægter på ingen måde at være racist.
Hans antipati er rettet imod såvel immigranter fra Mellemøsten, Afrika og Østeuropa som de jødiske samfund.
AB anser disse grupper for urene', et ødelæggende fremmedelement i den vestlige, kristne kultur.
AB anses pt. ikke for farlig i særlig høj grad, og den danske politimyndighed har klassificeret ham som tilhørende radikaliseringsgruppe 3.
Han anses således ikke for direkte affil-lieret med potentielt voldelige og våbenbærende ekstremister, lige som ransagningen på bopælen ikke afslørede våben eller
komponenter, som må anses for at kunne anvendes til fremstilling af sådanne.
Om de personlige forhold kan det oplyses, at AB er enebarn og opdraget alene af moder og dennes forældre.
Pr. 1. september 08 er AB tilmeldt Folkeregistret på moderens adresse, Hejrevej 31 5th,
Kbh. NV.
’Hun kopierede teksten og billedet, ringede til Belling og gik derefter ned i kantinen og bestilte dagens ret.
Det var lasagne.
Der var intet nyt under solen.
På tavlen havde Gerda Frommelt godt nok skrevet ’lasange’, men det smagte fuldstændig, som det altid gjorde.
Klokken var næsten syv, da hun samlede ham op.
Det første, han sagde, var, - Har du fået noget at spise?
-Ja da.
Gerdas lasange i kantinen.
Han nikkede.
- Det er enten lasange eller lagsane.
-	Fandt du Hertholdts pas?
-	Niks.
Det kan selvfølgelig godt være deroppe, men jeg fandt det ikke.
-	Hvad fandt du?
-	Ikke noget særligt.
Jeg håbede på nogle armbind med hagekors eller i det mindste nogle blanke støvler, men du ved, hvordan det er.
-Hvordan hvad er?
-	Ja, man bider sig fast i nogle fordomme.
Hertholdts far var muligvis nazivenlig.
Eller antisemit.
Eller begge dele.
Men derfor ved vi jo ikke, at junior også er det.
Der er i hvert fald hverken faner eller pikkelhjelme i lejligheden.
Men han er en snu rad. Det ville ikke undre mig, om han er typen, der har sådan en lille rejsekuffert klar.
Penge, pas, det mest nødvendige.
Men det behøver vi ikke at spekulere på.
Han er efterlyst, og mere kan vi ikke gøre ved det.
Han vendte blikket imod hende.
- Billedmappen?
Hun smilede til ham og satte bilen i gear.
- Trapper, sagde han, da de tyve minutter senere klatrede mod femte sal på Hejrevej 31. - Trapper, trapper, trapper.
Fuck.
Hun gik bag ham.
Belling klagede på skrømt.
Han bar sorte Levi’s og grå løbesko af mærket New Balance, og han tog trinnene i den mere ydmyge opgang i friskt tempo.
Han lod ikke engang til at blive forpustet.
Han kunne både springe op ad trapper og tale samtidig.
Et messingskilt bar navnet ’BERG’, og hun ringede på.
Thor sagde, - Den her tager du, Hvid.
Vi er her kun på grund af dig.
I det samme åbnede en fyldig kvinde med langt, hennafarvet hår.
Hun havde et mut udtryk.
- Ja? sagde hun.
Anita sagde, - Vi kommer fra Københavns Politi.
Mit navn er Anita Hvid, og det her er min kollega, Thor Belling.
-	Hvad vil I? sagde hun.
-	Vi vil gerne stille dig nogle spørgsmål.
Må vi komme ind?
Kvinden åbnede modvilligt døren.
Hun røg på en cigaret.
- Jeg
er ude i køkkenet.
De fulgte hende ned ad gangen.
Lejligheden havde noget sen-hippieagtigt over sig.
Paneler og dørkarme var malet violette, og i køkkenet hang en flosset plakat, en psykedelisk tegning af Jimi Hendrix med sin guitar i flammer.
Kvinden havde ikke overalls med smæk på, men hun kunne have haft det, tænkte Anita.
En stor farmeroverall ned over hendes fede røv.
I vindueskarmen stod et bur med to kvækerfinker.
Der lugtede af kaffe, gas og krydderier.
Kvinden sagde, - Sid ned.
I får ikke kaffe.
Jeg laver ikke kaffe til politiet.
De satte sig.
Anita sagde, - Er du mor til Allan Berg?
Kvinden skoddede sin cigaret.
- Ja.
Jeg tænkte nok, at det ikke var mig, I var ude efter.
Hvad har Allan nu lavet?
-Det kan jeg ikke fortælle dig, sagde Anita.
- Men vi vil gerne tale med ham.
Kvinden tændte en ny cigaret.
- Hvorfor skulle jeg hjælpe jer, når I ikke engang vil fortælle mig, hvad fanden det drejer sig om?
-	Fordi det er vigtigt, at vi taler med din søn.
Allans mor blæste røg op i en søjle.
~Jeg vil gerne vide, om han har gjort noget.
Anita sagde, - Er du vidende om, at din søn er dømt i Sverige, og at man efterfølgende har fundet racistisk og antisemitisk materiale hos ham?
-Ja ja, sagde hun.
- På det punkt er Allan skideskør.
Spørg mig ikke hvorfor.
Det er ikke noget, jeg har lært ham, det kan jeg godt fortælle jer.
Og han skulle nødig snakke.
-	Hvad mener du med det?
sagde Thor.
Kvinden gav et humorforladt lille grynt.
- Alt det der med antisemitisme?
Det er jo noget pis.
Jeg har sagt til Allan, at dér kan han altså godt stikke piben ind, medmindre han er interesseret i at skyde sig selv noget så læsterligt i foden.
-	Hvad skal det betyde?
-	Allans far skred, da Allan var otte.
Eller måske var det mig og Allan, der skred.
Men skredet blev der.
Og jeg har fortalt Allan om det.
-	Om hvad?
-	Ja, om hans far.
-	Hvad er der med hans far?
-	Hans far var halvjøde.
Berg.
Frank Berg.
Hans far var jøde, men ikke hans mor.
Det lægger Allan meget vægt på.
-	Hvorfor det?
-	Fordi man åbenbart kun er rigtig jøde, hvis ens mor er det.
Det er sådan noget hokuspokus, de har.
Men Allan har alle dage gået meget op i, at han ikke er jøde.
Altså, han er det på en måde, men ikke rigtigt.
-Så han kan ikke lide jøder?
-	Nej, det kan man vist ikke påstå.
Han er blød i potten, hvis I spørger mig.
Der var en pause.
Så sagde Anita, - Ved du, hvor din søn befinder sig lige nu?
Hun åndede ud, skoddede cigaretten og bevægede hovedet frem og tilbage med en grimasse, som om hun havde ondt i nakken.
- Ja, det ved jeg, sagde hun.
- Det lille overmenneske ligger derinde og sover.
Kom sent i aftes, mens jeg sov.
Jeg ved ikke, hvad han har lavet, men han er helt kullet ud.
De så på hende.
Hun sendte dem et bittert smil.
- Og så er det vist jeres tur.
Tag ham bare med.
Og I behøver ikke at sende ham hjem igen lige med det første.
Så kan han prøve, hvordan det er at være udvalgt.
Thor så på den rødhårede kvinde og sagde, - Okay.
Hvad hedder du?
-	Hjerdis.
-	Okay, Hjerdis, hør her.
Vi kan gøre det her på to måder.
Enten beder vi om forstærkning, eller også klarer vi det selv.
Vil du hjælpe os?
-	Selvfølgelig vil jeg det.
Hvordan tror du det er at have sådan en søn?
-	Okay.
Så tager vi den bløde model.
Jeg vil gerne have, at vi kigger ind til din søn og ser, om han sover.
-Han sover som et svin.
-	Måske.
Hun gjorde mine til at rejse sig.
- Du mener nu, ikke?
Han nikkede.
Hun rejste sig og gik hen mod døren.
Thor sagde til Anita, - Har du manchetter?
Hun trak dem op af baglommen.
-	Okay, sagde han igen.
- Lad os få det gjort.
De så hende linde på døren i gangen og kigge ind.
Hun vendte sig med det samme og nikkede.
Thor trådte hen og åbnede døren til værelset.
Hun var lige bag ham.
Persiennerne var trukket ned, og værelset henlå i et køligt halvmørke.
Allan Berg lå på siden.
Uden briller lignede han bare en stor dreng.
Hans mund var halvt åben, og han pustede let.
Thor gik hen til sengen, nikkede til hende og trak dynen til side.
Hun trådte frem og klikkede stålbøjlerne fast om mandens håndled.
Allan Berg vågnede med et spjæt og satte sig op.
-	Godmorgen, Allan, sagde Thor.
- Klokken er 20.22, og du er anholdt.
Den blege mand trak vejret ind.
- Hvad fanden laver I? gispede han.
- Hvad fanden har I gang i?
Thor sagde, - Det, vi har gang i, skyldes det, du har gang i, Allan.
Du skal bare forholde dig helt roligt.
Om lidt bliver du hentet af mine kolleger, og senere skal vi have en rigtig mandfolkesnak.
Hvor er pistolen, Allan?
-Jeg har ikke nogen fucking pistol.
-Vi piller hele din mors hyggelige lejlighed fuldstændig fra hinanden, hvis du ikke samarbejder.
Hvor er pistolen?
-	Den tog Hertholdt.
-	Glimrende.
Og hvor er Hertholdt?
-Det ved jeg sgu da ikke.
Han tog pistolen og min bil.
Han ...
-	Han tog røven på dig.
Allan sagde, - Jeg siger ikke noget, før jeg har fået en advokat.
-Det er helt fint, sagde Thor.
- Tror du, du kan komme i tøjet med håndjern på?
Hjerdis Berg græd, da de uniformerede kolleger førte hendes søn ned ad trapperne.
-	Hvad har han gjort? sagde hun, da de stod i gangen.
-	Vi mistænker ham for at have skudt en mand oppe i Nordsjælland i aftes, sagde Anita.
- Men det vil afhøringen sikkert afklare.
Den rødhårede kvinde græd stille og gjorde ikke noget forsøg
på at skjule det.
- Åh, Allan, sagde hun.
- Allan, din dumme dreng.
Thor lagde en hånd på hendes arm.
- Jeg beklager, Hjerdis.
Hun tørrede sit ene øje.
- Ja, jeg beklager også.
Men det har jeg gjort i mange år.
Hvor længe kan en mor beklage sin eneste søn?
De kørte ind mod stationen.
Anita sagde, - Det kan man kalde skæbnens ironi.
Mor har plakater med Jimi Hendrix i køkkenet, sønnen er antisemit og drabsmand, selv om hans egen far er jøde.
Thor sagde, - Det er hårdt for hende.
Men det er ikke vores problem.
-	Vil du afhøre ham med det samme?
-	Ja, så snart vi kan finde en advokat til ham.
Og jeg vil gerne have, at du kører op til hospitalet i Hillerød og foretager en afhøring af Ida Geldzahler i mellemtiden.
Hun sendte ham et blik.
- Er det ikke Einar, der skal gøre det?
Han rystede på hovedet.
- Har du ikke lagt mærke til noget?
Fede Einar trækker bare ikke, vel?
Han har nosset rundt med de møbler, lige siden I kom.
Du er så hans lille føl.
Men lige nu ser jeg et føl, der trækker en vogn, som fede Einar sidder på.
Du kan forsvare ham og være loyal, men faktum er, at det er føllet, der rykker.
Og derfor vil jeg skide på, om Einar ret beset burde tage den afhøring.
-	Okay.
Okay, okay, okay.
Jeg -
-Jeg ved godt, jeg lyder hidsig.
Det er ikke på grund af dig.
Tværtimod, Hvid.
Du har optjent så mange guldstjerner i de sidste dage, at jeg med glæde tager en tørn med Einar, hvis han skulle finde på at brokke sig.
Men det gør han ikke.
Han er lykkelig, bare nogle andre laver arbejdet, og han kan gå rundt og kigge på lister.
Hun holdt ind ved stationen, og han åbnede døren og steg ud.
Han bøjede sig ind.
- Er du med på en lille konkurrence, Hvid?
-1 hvad?
Pølsespisning?
-	Nej, sammenlignende rapportering.
-	Hvad?
-	Nu, du er føl, mener jeg.
Jeg tager Berg, du tager Ida.
Og så skriver vi rapport og udveksler på mail, når vi er klar.
-	Ja, men -
-Jeg er på sommerferie, Hvid.
Lad os få høet kørt ind.
Han nikkede til hende og smækkede bildøren.
Hun så ham gå ind på stationen.
Han trak let på det ene ben.
Hun forstod, at han var træt.
Det var hun også.
Men hun var ung, og Belling havde lige givet hende et skulderklap af fineste karat.
Hun satte bilen i gear og tænkte på, hvordan hun hurtigst kom ud af byen.
Det ville være næsten mørkt, inden hun nåede til Hillerød.
Han sad på sit kontor.
Klokken var halv tolv.
Der var ingen.
Han burde ikke være her, men det var han.
Han læste sin rapport igen, før han sendte den.
Han havde et forspring - Hvid skulle først til Hillerød.
Men han ville vente på hendes mail, og han ville respondere, inden han tog en taxa til sin lejlighed.
Han skulle til at trykke send’, da en ny, lille blå kuvert blinkede ind på hans skærm.
Han smilede.
Hun havde arbejdet hurtigt.
Han sendte sin egen rapport som en vedhæftet fil og skrev: ’Vi bytter og læser.
Skriver igen om lidt.
’Der gik ti sekunder, så svarede hun med en thumbs up.
Han åbnede hendes rapport og læste.
'Afhøring af Ida Geldzahler, Hillerød hospital, den 22.5.07.
KA A. Hvid.
Ekstrakt.
AH:
Du har afgivet forklaring om skudepisoden på din bopæl i aftes.
Du har også redegjort for, hvordan 3 malerier kom i din og Finn Obels besiddelse.
Jeg vil gerne stille dig nogle spørgsmål om en anden episode.
Har du nogensinde været i hallen på Rundagergård?
IG: Ja.
Jeg har været der to gange.
Den første gang var, da Finn og jeg havde hentet malerierne hos Hertholdt.
Vi kørte til hallen, men jeg gik ikke med ind.
IG: Finn mente ikke, det var nødvendigt, at jeg traf Bent Berthelsen.
Eller at Berthelsen vidste, hvem jeg var.
Så jeg blev i bilen.
AH: Og den anden gang?
IG: Det har været nogle aftener senere.
Vi kørte derop for at tale med Berthelsen om billederne.
AH:
Og du gik med ind?
IG: Ja.
Det var den aften, vi fandt ham.
Berthelsen.
Han var død.
Han lå inde på kontoret, og jeg kunne se, at han havde fået voldsomme slag i baghovedet.
Så Finn fandt nøglen til aflukket, hvor malerierne var.
Vi tog dem med os.
Så jeg har aldrig truffet Berthelsen i live.
Jeg har kun set ham død.
AH: Okay.
Så vil jeg gerne spørge dig, om du ved, hvorfra Finn Obel kendte Berthelsen.
IG: Berthelsen videresolgte ting, Finn havde stjålet.
AH: Så du vidste, at Finn havde begået flere indbrud og tyverier?
IG: Ja.
AH:
Du arbejder for et firma, som overvåger sommerhuse.
Det får mig til at spørge dig, om du videregav information til Finn Obel om genstande i de huse, du overvågede?
AH:
Du indrømmer altså, at du har misbrugt din stilling til at udføre indbrud og tyveri?
IG: Ja, det finder I jo alligevel ud af.
Jeg brugte Finn til at hjælpe mig med at få fat i de malerier.
Og før det deltog jeg i to indbrud.
Eller...
ét regulært indbrud i et hus tilhørende en hr. Skelbæk, hvor vi stjal otte stole, som Finn videregav til Berthelsen.
AH: Og det andet?
IG: Det var ikke et indbrud, som sådan.
Vi klædte os ud og afhentede et flygel på Centeret, som ligger tæt ved mit hus.
Finn videresolgte flygelet til nogle mænd i Kokkedal.
Jeg deltog, men jeg kender ikke mændene.
AH: I klædte jer ud?
IG: Ja, det var...
vi gjorde det bare.
Jeg deltog, fordi jeg havde indledt et forhold til Finn, og fordi jeg ønskede, at han skulle stole på mig.
Når vi stjal malerierne.
AH:
Ved du, hvor pengene fra disse ... transaktioner befinder sig?
IG: Finn gemte dem.
Et sted i huset, hvor han boede.
Jeg kender ikke det nærmere sted.
Jeg fik aldrig del i pengene.
Jeg har aldrig rørt dem.
Jeg var kun interesseret i malerierne, som jeg stadig mener retmæssigt tilhører mig.
AH:
Ved du, hvor mange penge, det drejer sig om?
IG: Altså ...
Finn var tyv længe før, jeg traf ham.
Okay?
Jeg skulle bruge en tyv.
Jeg aner ikke, hvor mange penge, han har gemt væk.
Jeg ved, at vi fik en halv million for det skide flygel.
AH: Okay.
Du tilstår med andre ord, at du er meddelagtig i tyveri og indbrud.
IG: Ja.
AH:
Men drabet på Bent Berthelsen?
IG: Han var død, da vi kom derop.
Vi rørte ham ikke.
AH:
Har du nogen formodning om, hvem der kan have dræbt ham?
IG: Er det ikke temmelig åbenlyst?
AH: Det ved jeg ikke.
IG: Hertholdt.
Ham og hans fucking pistolmand.
Hertholdt vidste, at vi havde stjålet malerierne.
Han var der.
Jeg ved ikke, hvordan han fandt ud af, at malerierne var oppe hos Berthelsen, men hvem fanden skulle det ellers være?
AH:
Du kender altså intet til drabet?
IG: Nej.
Prøv og hør - jeg prøver at være straight, ikke?
Jeg fortæller dig, hvad jeg har gjort, ikke?
Men jeg fortæller dig
også, hvad jeg ikke har gjort.
Og jeg - eller Finn - har altså ikke rørt Bent Berthelsen.
Eller nogen anden.
AH: Okay.
Jeg skal gøre dig opmærksom på, at den forklaring, du netop har afgivet, vil blive fremlagt i retten, hvor du vil blive udspurgt igen.
IG: Det er helt okay med mig.
Jeg håber bare, at I også knalder den satan, som skød Finn.
Det var noget pis, det vi lavede.
Det fortryder jeg.
Og jeg er ligeglad med de penge.
Og malerierne.
Men Finn blev... myrdet.
Det er ligesom noget andet, ikke?
’Det var en god foreløbig forklaring.
Thor mailede til hende.
‘Godt arbejde, Hvid.
Ses i morgen.
’Anita sad ved skrivebordet på sit hotelværelse.
Hun havde læst Bellings ekstrakt af afhøringen af Allan Berg.
‘Foreløbigforklaring afgivet af Allan Berg dd.
T.Belling.
Berg afhøres med en sigtets rettigheder, til stede er besk.
adv. Rasmus Parly.
TB: Du vil blive sigtet for drabet på Finn Obel i går aftes.
Men jeg vil gerne stille dig nogle spørgsmål om et andet forhold.
Kender du en mand ved navn Bent Berthelsen?
AB:
Nej.
Aldrig hørt om ham.
TB:
Men du kender Niels Hertholdt?
AB: Ja.
AB:
Hvordan hvad?
TB: Hvordan opstod dette bekendtskab?
AB:
Han ringede mig op.
Spurgte, om jeg var interesseret i en opgave.
TB: En opgave?
AB: Ja, han sagde ikke hvad.
Men jeg tænkte, hvad fanden?
Så jeg mødtes med ham på havnen i Gilleleje, og han fortalte migom malerierne.
Der var en jødedame, som havde stjålet dem fra ham.
Om jeg var interesseret i at hjælpe ham med at få dem tilbage.
TB:
Og hvad sagde du til det?
AB: Jeg sagde ja.
TB:
Tilbød Niels Hertholdt dig noget til gengæld?
AB: Ikke konkret.
Det lå i luften, at det kunne gå i flere retninger.
Men han sagde, at jeg ville blive aflønnet.
Men hvad gjorde stodderen?
Han stjal min bil og...
(AB konfererer med sin advokat)
R. Parly: Jeg skal gøre opmærksom på, at min klient ikke ønsker at udtale sig om forløbet i huset i Mårum.
Han er ikke forpligtet til det, da politiet selv har oplyst, at min klient vil blive sigtet i forbindelse med drabet i Mårum.
TB:
Meget vel.
Så kan jeg gøre opmærksom på, at din klient ved pågribelsen tidligere i dag udtalte, at Niels Hertholdt tog sigtedes pistol og bil.
Men det lader vi ligge for nu.
AB: Jeg forstår ikke ...
R. Parly: Du vil blive sigtet for drabet på Finn Obel.
Det er én ting.
Nu taler vi om andre forhold.
AB:
Hvilke andre forhold?
Der er ikke andre.
Jeg var i det hus, ja.
Og det var dét.
Jeg troede, at vi skulle jage en skræk i livet på de jøder.
Og så -
(Adv. Parly afbryder her sin klient m. henvisning til, at han ikke har pligt til at udtale sig om drabet).
TB: Okay.
Hvor så du sidst Niels Hertholdt, Allan?
AB: Da han satte mig af ved Nørrebro Station i nat.
Han tog min pistol og...
truede mig til at stige ud.
Han kørte væk i min bil.
TB: Okay.
Så vil jeg afslutningsvis spørge, om du indvilliger i at afgive en DNA-prøve?
(Konfererer)
R. Parly: Min klient er indforstået med at afgive DNA.
TB: Glimrende.
Det vil blive gjort umiddelbart.
Og den indledende forklaring vil vise, at hr. Berg har afgivet DNA uden protest.
’Belling havde tilføjet:
‘DNA-prøven er irrelevant i forhold til Obel.
Den er derimod vigtig i forhold til prøverne fra Berthel-sen.
Desværre tror jeg på Allan Berg.
Jeg tror ikke, han har noget med Berthelsen at gøre.
Så med hensyn til det primære drab er vi sandsynligvis ikke kommet nærmere.
Bergs DNA er sendt til laboratoriet som prioritet.
’Hun lukkede computeren og gik i seng.
Hendes hjerne kørte i slæbegear.
Hun kunne dårligt huske, hvordan dagen var begyndt.
Det var nu, i denne situation, at man skulle passe på.
Det var nu, strømere grundlagde kedelige vaner, som skuespillere, der efter en lang dag og en aften på scenen kun kan geare ned ved at indtage noget - alkohol, medicin, stoffer.
Hun tænkte på Belling igen.
Og på Einar Andersen, en tyk, tykhudet mand, som formentlig sov, så snart han lagde sig, uanset hvad han i løbet af dagen havde set, gjort - eller ikke gjort.
Men Belling ... Belling var en anden slags.
Belling var empatisk, drevet.
Det var svært at se ham som en, der skulle bruge kunstige midler til at lukke af for arbejdets fortrædeligheder, ulykken og dramaet.
Hun slukkede lyset.
Hun glædede sig til at se ham.
Thor havde belønnet sig selv med en afvigelse fra Clarissa Spet-sas’ strikte regime.
Hun ville sige, at han var faldet i.
Han ville sige, at hun kunne rende ham.
Han sad i sin beklumrede lejlighed på Østerbro.
Han havde taget pillerne og drukket et halvt tandglas med vodka fra fryseren.
Hvorfor ikke?
I morgen var der atter en dag, hvor han kunne vandre mod den retlinede sundhed.
Han ville gøre det.
Men da han krøb ind i sengen og lukkede øjnene, var det ikke Clarissa Spetsas’ bekymrede, smukke ansigt, han så for sig.
Han smilede uldent, og fem minutter senere sov han fast.
- Status er, sagde Einar Andersen den følgende formiddag, da Thor var kommet tilbage, og de sad i pejsestuen, - at vi pt. ikke er nærmere en opklaring af drabet på Bent Berthelsen, end vi var på dag ét.
Derimod har vi tilsyneladende udredt og opklaret det relaterede forløb omkring Niels Hertholdt, det aparte tyvepar og de forsvundne malerier.
Belling?
Thor satte sin kop fra sig.
- Ja, ‘relateret’ er nøgleordet her.
Det ville unægtelig være rart, hvis vi kunne hænge enten Ida Geldzahler og Finn Obel eller Niels Hertholdt og Allan Berg op på drabet på Berthelsen.
Men det ligger tungt med det.
Han så på Anita, som sagde, - Det er der to grunde til.
For det første matcher de fremmede DNA-spor på Berthelsen ikke nogen af de fire.
Og for det andet har ingen af dem rigtig noget motiv.
Hertholdt er den af de fire, som teoretisk set har det stærkeste motiv.
Hvis han vidste, hvor hans malerier var blevet af, kunne han have forsøgt at få dem tilbage fra Berthelsen.
Ida Geldzahler hævder, at Berthelsen var død, da hun og Obel kørte til Rund-agergård nogle dage efter tyveriet.
De tog malerierne med sig og gav os et anonymt tip, fordi de - med god grund - mistænkte Hertholdt for drabet.
Einar sagde, - Og her kommer Bellings cykel-teori ind i billedet.
Thor sagde, - Hertholdt kunne være fulgt efter Ida og Finn.
Men jeg ved ikke ...
Og som Anita siger, er der DNA-spor på Berthelsen, som vi ikke kan redegøre for.
Der var stille.
Lidt efter sagde Thor, - Hvad med alle de bestjålne møbelejere, Einar?
Einar sukkede.
- Ja, vi har lavet et meget grundigt stykke arbejde.
Og selvfølgelig er der en slags motiv hos folk, der har haft tyveknægte på besøg og mistet store værdier.
Men der er tre faktorer, som gør det komplekst.
For det første kan vi ikke påvise nogen forbindelse mellem nogen af dem og Berthelsen.
For det andet passer ingen af dem særlig godt som drabsmænd.
Det er overvejende ældre mennesker.
Velbjærgede.
Og endelig - og det er det mest håndgribelige - er de alle som én blevet kompenseret for deres tab af forsikringen.
Vi kan gennemgå dem, hvis I vil.
Profilerne og for-høringsrapporterne er ganske omfattende.
Jeg tror bare ikke på det.
Thor rejste sig.
Han kiggede ud over terrassen, græsset og videre ud over Kattegat langt under dem.
Det var en blæsende, omskiftelig dag, og de hvide skumkamme på bølgerne ville være en udfordring, når han tog sit eftermiddagsbad.
-	Vi er nødt til at gribe fat et andet sted, sagde han.
- De stjålne møbler, malerierne og Ida Geldzahlers forståelige, men distraherende manøvrer, har ikke bragt os nærmere Berthelsens drabsmand.
Anita sagde, - Men hvor kan vi ellers gribe fat?
-Jeg ved det ikke.
Et sted, hvor vi ikke har været.
Det er jo en klassisk misere.
Man bruger alt krudtet på at gennemgå økonomi, fortid, kærlighedsaffærer, intriger og konflikter tæt på ofret, og så viser det sig, at det er en amokløben vagabond eller et skizofrent postbud, som intet har med noget som helst at gøre.
Einar skar en grimasse og kløede sig bag på hovedet.
-	Jeg mener nok, vi har dækket Berthelsens baggrund ret godt.
Hans kone har sandsynliggjort, at der i hvert fald ikke var udenomsægteskabeligt hurlumhej.
-	Det ville også undre mig, sagde Thor.
- Og jeg har drukket drinks med manden.
Nej, nogen loverboy var han ikke.
-	Økonomi, sagde Anita.
- Penge.
Thor så på hende.
- Hvad med penge?
-	Ja, hvad ved jeg? Havde han en livsforsikring, for eksempel?
-Det havde han, sagde Einar.
- Ikke noget ekstravagant.
Men han havde én, som han tegnede for mange år siden.
Birthe Ber-thelsen får lidt under en million.
Thor trak mundvigene ned.
- Det er et motiv.
-	Ja, men hun har et alibi.
Hun var her på mordaftenen.
Det har vi vidner på.
Og hun var her dagen efter.
Du var her også.
Du havde faktisk talt med hende, lige da jeg kom for at underrette hende.
Thor nikkede.
- Ja.
Og hun var stærkt bekymret.
Lidt efter sagde Anita, - Berthelsens økonomi må under alle omstændigheder være indviklet.
Sorte penge fra hælervarerne, en eller anden form for regnskab i forbindelse med hans udlejningsforretning, og hotellet.
Einar pustede ud og strakte benene, så han lå halvt ned i lænestolen.
- Vi har kigget.
Udlejningshalløjet er det rene nul og niks.
Det har ikke været andet end en facade for hans hæleri.
-	Hvad med boksen deroppe?
-Den har vi åbnet.
Den indeholdt omkring 65.000 kroner i kontanter.
-	Det var ikke meget, sagde Anita.
-	Måske har han et andet gemmested.
-	Hvad med hotellet? sagde hun.
- Har vi et overblik over økonomien?
Einar lænede sig frem mod sofabordet.
Hans elastiske vom var som en gummibold på hans forside.
Han så ud til at kunne svuppe tilbage i halvtliggende position, hvis han ikke holdt fast i bordpladen.
Han ledte i en af stakkene, som han havde arrangeret på bord-
pladen, mens han gjorde et lille kast med hovedet, så hans sorte læsebriller elegant faldt ned fra panden og greb om hans næse.
Anita registrerede et vildt blik fra Thor og måtte se væk.
Einar sagde, - Altså ... nu er jeg jo ikke revisor, men jeg kan se, at hotellet kører rundt.
Lige akkurat.
Der er nogle dunkle punkter.
-	Hvad? sagde Thor.
-	Hvis jeg skal koge det ned ... det ser ud til, at driftsoverskuddet på hotel og restaurant ikke modsvarer indtjeningen.
-	Hvad betyder det?
Einar så op over læsebrillerne.
- Ja, det betyder, at der er tilført midler, som ikke stammer fra restauranten eller udlejningen af værelser.
Anita sagde, - Han har vel pumpet nogle af sine sorte penge ind i det.
Einar lænede sig tilbage, og hun kunne se Thor ånde ud på en lettet måde.
- Ja, det ville han ikke være den første hotelejer, der gjorde.
Thor satte sig igen.
- Har vi afhørt Birthe om økonomien?
Einar rystede på hovedet.
- Ikke direkte.
-	Hvad om Anita gjorde det?
Du er god med regnskaber.
Hun så på ham.
- Er jeg det?
-	Du ved, hvad jeg mener.
-	Nej, det gør jeg ikke.
-	Erfaring, Hvid.
Facetter.
Efterforskningens forskelligartede aspekter.
Billedmapper.
Hun forstod ikke, hvordan han holdt masken, men Einar sagde, - Belling har ret.
Det hører med, Hvid.
-Og hvad skal I så lave?
Thor så på Einar.
- Ja, jeg skal i vandet.
Hvad skal du lave, Einar?
Einar strakte sig og gabte højt.
- Mig?
Jeg skal have en kop kaffe til.
Hun greb stakken på sofabordet, rejste sig og gik hen til dobbeltdøren.
Hun betragtede dem, og de så afventende på hende med antydningen af smil på læben.
De ventede på en sur bemærkning.
Så hun smilede, blinkede hurtigt nogle gange, åbnede døren og lukkede den stille bag sig.
Birthe Berthelsen var ikke svær at få til at tale.
Hun lukkede døren til kontoret og pegede på stolen foran skrivebordet.
- Jeg ved ikke, hvad jeg kan hjælpe med, hvis jeg skal være ærlig, sagde hun og satte sig bag bordet.
- Jeg er ... ja, det kan du forstå.
Det hele skal køre.
Og jeg ved ikke engang, hvornår jeg kan begrave Bent.
Jeg ...
Den fyldige kvinde trak hagen ind og beherskede sine tårer.
Anita sagde, - Det er meget svært for dig, Birthe.
Det forstår jeg.
Jeg ved ikke, hvornår undersøgelserne af din mand er færdige.
Birthe virrede med hovedet og rettede blikket imod hende.
- Hvor længe kan det tage?
I har jo fortalt mig, at han blev slået i hovedet.
Det kan vel ikke være så indviklet.
-Jeg ved det ikke.
Jeg beklager.
-	I mellemtiden, sagde Birthe, - er der nok at se til her.
Det er jo ikke fordi, man kan ringe til nogen og melde sig syg, vel?
-	Nej.
Det forstår jeg.
Birthe betragtede hende.
- Det hjælper mig ikke.
At du forstår det.
Men lad nu det ligge.
Hvad kan jeg gøre for dig?
-	Jeg skal gøre det kort.
Hvor meget kender du til hotellets økonomi, Birthe?
Birthes blik hang på hende.
Hendes ansigt havde et nøgent, sårbart udtryk som hos en, der lige har overværet noget voldsomt.
-	Vores økonomi?
Herreste gud, er det dér, I er?
-	Vi gør, hvad vi kan.
Birthe gned sig i panden med spidsen af sine fingre.
-	Økonomi.
Ja.
Altså, det var Bents afdeling.
Alt det med regnskaber og bilag er ikke mig.
Det kørte han.
Det interesserede ham ikke specielt, men han tog da turen ind til Mogensen fire gange om året, og jeg har aldrig hørt andet, end at vi har svaret enhver sit.
-	Mogensen?
-	Jens Mogensen.
Vores revisor.
Men selv det er noget rod nu.
-	Hvorfor det?
-	Fordi Mogensen er syg.
Jeg ved ikke, hvad han fejler, men det er ikke godt.
Det hele sejler.
Jeg kan lige akkurat holde det kørende, men oprigtig talt aner jeg ikke, hvad jeg skal stille op.
Jeg aner ikke, om jeg er købt eller solgt, forstår du.
Anita tøvede.
Nu skulle hun spørge Birthe, om hun var bekendt med sin myrdede mands sorte penge.
Hun var ikke i tvivl om, at Einar Andersen uden at blinke ville bladre i sine noter og uanfægtet spørge kvinden bag bordet ud så længe, han orkede.
Måske var det noget kvindeligt.
Men hun kunne ikke få sig til det.
Birthe Berthelsen stod for tilberedningen af den mad, hun selv spiste.
Hun sørgede for, at værelserne blev gjort rene.
Anita sagde, - Jeg forstår din situation.
Hvis det er i orden med dig, vil jeg koge det her ned til nogle helt specifikke spørgsmål, som vi kan tage senere.
Er det okay?
Hun så Birthes øjne blive våde.
Kvinden smilede et fortvivlet smil.
- Du er sød, sagde hun.
- Og det er ikke fordi, jeg ikke vil hjælpe.
Jeg har bare så meget, og jeg ... ja, jeg ved ikke, hvad der er op eller ned længere.
Jeg har mest lyst til at løbe væk fra det hele.
Anita rejste sig.
- Det forstår jeg.
Vi vender tilbage til det.
Birthe Berthelsen tørrede sine øjne og forsøgte at holde smilet.
- Det gør vi.
Hun så Belling komme over græsset op mod terrassen i sin badekåbe.
Hans brune hår var vådt.
Hun gik ham i møde.
Han smilede og stak en lillefinger i det ene øre, mens han kastede med hovedet.
- Jeg var ved at ryge på røven, sagde han.
- Kender du ikke det?
Balancen ryger, når man får vand i øret.
-	Jo, det kender jeg godt.
Selv om det er længe siden, jeg har haft tid til at bade.
Han smilede stadig.
- Ja, arbejde ... det er noget lort.
Alligevel er der sågar nogle, der arbejder, selv når de er på sommerferie.
Hun smilede tilbage.
- Det får du en del ud af, hvad?
Hans smil blegnede.
- Hvabbehar?
-	Ikke noget, sagde hun.
- Det var bare en flabet bemærkning.
-	I min tid -
-Ja.
Han så nøgternt på hende.
- Okay.
Hvad sagde Birthe?
-Hun ved ikke noget om deres økonomi.
-	Det tænkte jeg nok.
-Hun er under pres, Thor.
-	Ja, det er hun.
Det kan ikke være anderledes.
-	Jeg ... jeg valgte ikke at gå hårdt til hende.
Han så på hende.
- Javel.
-	Jeg skønnede, at hendes situation berettiger til en ... mere skånsom behandling lige nu.
Han nikkede.
- The female touch.
-	Jeg ved ikke, om empati er et specielt kvindeligt træk.
-Det ved jeg heller ikke.
Glem, at jeg sagde det.
Det var under alle omstændigheder en gåsejagt.
-	En gåsejagt?
-	Ja, der var ikke nogen, der forventede, at du ville komme springende med banebrydende information, bare fordi du havde snakket bilag med Birthe Berthelsen.
-Hvorfor skulle jeg så gøre det?
Han trak på skuldrene.
- Det er politiarbejde.
Det skal gøres.
Men okay, måske er det bedre at grave lidt i det først, så vi kan konfrontere enken med noget mere håndgribeligt.
-	Det var præcis, hvad jeg sagde til hende.
Han nikkede.
- Du er en god strømer, Hvid.
Det har jeg hele tiden sagt.
-	Så hvad nu?
Han kradsede sig på kinden.
- Ja, hvad nu?
Jeg har nogle ting, jeg skal ordne.
Men hvis du har lyst, kan vi køre et andet sted hen og spise i aften.
Altså medmindre Einar opfinder en ny gå-sejagt til dig.
Hun himlede ganske let med øjnene, ikke voldsomt, bare nok til, at han så det.
Han grinede.
- Hvad siger du?
-Jeg er frisk.
Han begyndte at gå op mod trappen til terrassen.
- Det er det gode ved dig, Hvid.
Du er frisk.
Jeg finder et sted, og så mødes vi ved bilen klokken halv syv.
Ring til mig, hvis Einar sætter dig i sving.
Hun sendte ham et blik og et kort nik.
- Jeg er der.
- Jeg ved ikke helt, hvad vi skal stille op med dig, sagde Thor en times tid senere.
Han sad sammen med Ida i cafeteriet på Hillerød sygehus.
-	Hvad mener du?
-Jeg mener, at jeg er i tvivl om, hvorvidt du skal varetægts-fængsles.
-Og det skal jeg hjælpe dig med at finde ud af?
Han så ind i hendes mørke øjne.
Huden omkring dem var blålig.
- Jeg prøver at afgøre, hvad du rent faktisk har gjort, Ida.
-	Det har jeg forklaret din ... assistent, eller hvad hun er.
-	Ja, du har været meget oprigtig.
-Jeg har ikke noget at skjule.
-	Nej, men hvad har du gjort?
-Jeg har lavet nogle ting med Finn.
Det erkender jeg blankt.
Jeg har taget malerierne tilbage.
Jeg har prøvet at sælge dem tilbage til den idiot til Hertholdt, men -
-	Hvorfor gjorde du det?
Hun lænede sig lidt frem imod ham.
- Fordi jeg ikke kunne lide billederne.
Fordi Berthelsen var død og ikke kunne sælge dem.
Fordi jeg ville have, at Hertholdt skulle fucking betale.
Han nikkede.
- Jeg forstår dig.
Hun holdt hans blik.
- Gør du?
-	Ja, det er det, der gør det problematisk.
Jeg har fuld forståelse for det, du har gjort.
Moralsk, etisk, hvad du vil.
Jeg kunne have gjort det samme.
Jeg ved alt om de malerier og deres historie, tro mig.
-Jeg havde intet med Berthelsens død at gøre, Belling.
Kan du ikke se det?
Berthelsen var et led i planen.
Hans død ødelagde det hele.
Han gav et nik.
- Okay.
Vi lader den ligge dér.
-Og hvad så med mig?
-	Du vil blive sigtet for indbrud.
Du har selv erkendt.
Jeres stunt med det flygel...
du slipper ikke gratis.
-Jeg har set min kæreste blive skudt foran mig.
-	Ja, det er jo det.
Vores teknikere er ude af dit hus.
Dét kan jeg tilbyde dig.
At jeg kører dig hjem, og at du lover mig ikke at løbe din vej.
At du tager det på dig.
Hun så lige på ham.
- Jeg tager det på mig.
-	Fint.
Så kører jeg dig hjem.
-	Shake hånds, sagde hun.
- Nu kan du heller ikke løbe fra det.
-	Som om, sagde han og trykkede hendes hånd hen over bordet.
- Har du det hele?
Han satte hende af ved vejen og så hende gå op mod fordøren i skyggen foran det røde hus.
Hun virkede lille og tynd.
Han misundte hende ikke.
Han vidste, hvordan der var i hendes hus.
Han rullede videre, mens han gennemgik sin beslutning.
Hun havde medvirket til indbrud og tyverier for at kunne udføre sit eget røveri.
Men hendes røveri var ikke et klokkerent røveri.
En dag ville hun blive stillet for retten.
Og hvis hendes forsvarer til den tid skulle finde på at indkalde den noget forskeragtige Elisabet Sørensen som vidne - og hvorfor skulle forsvareren ikke gøre det?
- ville retten sandsynligvis se med milde øjne på det, hun havde gjort.
Otte myrestole.
Et flygel.
Misbrug af sin stilling.
Det var ikke dobbeltmordet på Peter Bangsvej, og det havde tjent et formål.
Allan Berg ville få tolv år for drab.
Men drabet på Finn Obel ville ikke være sket, hvis ikke Ida havde leget med Finn - og med ilden.
Han kørte mod hotellet, mens han tænkte på Niels Hertholdts tomme lejlighed i Malmøgade.
Skygger, ekkoer, svigt og had.
Hertholdt var derude et sted, og han ville blive pågrebet og stillet for retten.
Medvirken til drab.
Obstruktion af politiets arbejde.
Hertholdt ville komme i fængsel.
Det ville Ida Geldzahler muligvis også, men Hertholdt ville komme til at sidde længere.
Han forberedte i tankerne, hvad han ville sige til fede Einar.
Det var Einars efterforskning.
Men det var ham, Thor Belling, som i realiteten havde løsladt Ida Geldzahler, fordi han stolede på hende og i sit inderste bifaldt det, hun havde gjort.
Så enkelt var det.
The female touch.
Ida låste sig ind.
Hun gik igennem mellemgangen direkte ind i stuen.
Hun betragtede stedet, hvor Finn havde ligget.
Det mønstrede IKEA-tæppe var foldet lidt til side i hjørnet.
Der var blodstriber på væggen, hvor han var gledet ned og en størknet, næsten sort plamage på gulvet.
Hun brugte næsten to timer på at fjerne sporene, men en stemme et sted i hendes hjerne fortalte hende, at hendes hidsige skrubben var illusorisk.
Du kan skrubbe, til du segner, sagde stemmen.
Men Finn går aldrig væk.
Thor Belling havde ikke sagt noget om Hertholdts rygsæk med de tre malerier.
Han havde kigget på den, mens de sad i cafeteriet i forhallen på hospitalet, og han vidste selvfølgelig, hvad den indeholdt.
Nu lå rygsækken i sofaen, dér hvor Hertholdt havde siddet, før manden med pistolen var kommet ind gennem gangen.
Før.
Der var altid et før.
Men man lagde først mærke til det efter.
Før hun havde set huset ude fra vejen.
Før noget havde fået hende til at gå herind.
Før Erik Gundestrup havde solgt hende huset på sin 100-årsdag.
Før han udåndede på bænken lidt efter, de havde givet hinanden håndslag.
Før hun havde fået jobbet hos Børge, før hun havde set malerierne i Hertholdts hus, før hun havde truffet Finn.
Eller
- hvis man gik længere tilbage - før krigen.
Før presset på jøderne havde drevet dem i landflygtighed.
Før mænd som Niels Hertholdt havde udnyttet situationen.
Nu forstod hun ikke, hvad der havde drevet hende.
Jo, hun forstod mekanismen, hun forstod, at hun havde handlet, som hun havde.
Hun forstod bare ikke længere, hvad det skulle til for.
I Thor Bellings blik havde hun set et glimt af forståelse.
Han kunne have handlet anderledes.
Alle kunne have handlet anderledes.
Hvorfor havde han været så ... empatisk?
Havde han overhovedet været empatisk?
Eller havde politimanden med det venlige blik i virkeligheden bare haft medlidenhed med hende, fordi hendes tørst efter retfærdighed havde kostet en tyveknægt ved navn Finn Obel livet?
Belling havde set, hvordan landet lå og ville blive ved med at ligge, før hun selv havde set det.
Nu så hun det.
De tre malerier af Lauritz Møgelvang lå i nazistens rygsæk.
De interesserede ingen.
Finn Obel lå et sted i et kølerum, opsprættet, endevendt og væk for altid.
Mens hun havde siddet i bilen med Belling, og han havde kørt hende hjem, havde hun haft en følelse af, at hun var sluppet af sted med noget.
Nu så hun, at det var forkert.
Hun var ikke sluppet af sted med noget.
Hun havde redt sin egen seng, og Belling havde nikket uden at sige direkte, at så kunne hun passende ligge i den.
Det var det, han mente.
Det var fair nok.
Hun tog malerierne ud og viklede dem ind i et tyndt fleecetæppe, før hun igen anbragte dem i Hertholdts grønne rygsæk og lagde den ind på øverste hylde i køkkenskabet.
Hun fyldte nogle sorte sække med Finns tøj og de få ting, han havde haft liggende, stoppede dem i bilen og kørte ind om genbrugspladsen, før hun kørte videre til Gilleleje med Børges nøgler.
Før.
Der var altid et før.
Og ingen vej tilbage til før.
-	Én ting kan du lige så godt lære med det samme, sagde Thor.
-Det lyder måske underligt, men en af de vigtigste ting ved at køre en efterforskning er at vide, hvornår man skal slippe den og tage en pause.
Hun skar en bid af sin bøf og dyppede den i den tykke ber-naise.
- Det er da ikke underligt.
Hun spiddede en gylden pomfrit og løftede gaflen, mens han sagde, - Nej, det siger du nok.
Men det er sværere, end det lyder.
Man bliver besat.
Nej, det er for dramatisk.
Man føler sig forpligtet, ikke?
Liv og død.
Efterladte, som har brug for afklaring.
Det er det, vi laver.
Og du ville blive forbavset, hvis du vidste, hvor mange ægteskaber og helbred, det har kostet.
Hun så lige på ham.
- Også dit?
Han nikkede.
- Ja.
Også mit.
-	Helbred eller ægteskab?
Han lagde sin kniv og så på hende.
- Begge dele, Hvid.
Begge dele.
-	Jeg har godt set, at du trækker på det ene ben.
Men bortset fra det virker du da fit for fight.
-	Jeg var skødesløs.
-	Skødesløs?
-Jeg lod en drabsmand komme for tæt på mig.
Med en kniv.
Men det er det mindste af det.
Det andet var værre.
Meget værre.
-	Dit ægteskab?
Han lod til at have glemt sin mad.
Han tog en indånding.
- Jeg var gift med en pige.
Else.
Hun ville gerne have børn, jeg var ... uinteresseret.
Hun gik fra mig for seks år siden.
-Det er jeg ked af.
-Det er jeg også.
Men dér skal vi ikke hen.
Der er ikke noget så patetisk som en gammel strømer, der græder snot.
Særlig over for de unge.
Jeg mente bare, at det er vigtigt -
-	At man kan tage en pause.
Det er modtaget, Belling.
Og det er jo det, vi gør nu.
Han tog sit bestik og skar i kødet.
- Jeg kan godt lide at arbejde med dig, Hvid.
Jeg håber, det sker igen, sagde han uden at se på hende.
Restauranten var en del af en herskabelig ejendom, som Belling sagde var ombygget til konferencecenter og hotel.
- Top-fancy, sagde han.
- Helmut Kohi har spist her.
-Helmut Kohi havde vist spist mange steder, sagde hun, - han så i hvert fald sådan ud.
Selve restauranten var ikke herskabelig, men indrettet i en længe, som lignede en lade.
Det var et højloftet, rustikt rum med kalkede mure og bjælker i loftskonstruktionen.
Der var fyldt.
På parkeringspladsen holdt store, blanke biler.
-	Jeg forstår ikke, hvor alle de mennesker kommer fra, sagde hun, da tjeneren havde sat hendes tiramisu foran hende.
- Hvem er de?
-	De rige, Hvid.
Over-Danmark.
Forretningsfolk med repræsentationskonto, som viser landets herligheder frem for udenlandske kunder.
Vil du have kaffe?
Hun løftede en hånd.
- Nej tak.
Så kan jeg ikke sove.
Han bestilte en espresso, men ingen dessert.
Der var kolleger, som ville have ting at sige om, at hun sad her
sammen med Thor Belling, og hun behøvede ikke at høre det for at vide, hvad de ville sige.
Hun behøvede ikke engang at tænke på det.
Hun havde været heldig, Belling havde været indstillet på at give hende en chance
-	mest fordi han ikke havde megen respekt for Einar Andersen
-	men når de var færdige her, ville hun vende tilbage til sin pind på stationen, og hvis Thor Belling sendte hende et smil og et nik næste gang, de sås, ville hun smile og nikke tilbage.
Mere var der ikke i dét.
Belling betalte, hun tog sin jakke, og de nikkede til den unge tjener med det lange sorte forklæde og gik udenfor.
Det var vindstille og næsten mørkt.
Hun trak vejret dybt ind og betragtede de ubevægelige træer.
Bag træerne kunne hun se lys i hovedbygningen.
Et enkelt vindue lyste gult, og bygningens silhuet med hjørnetårnet og de ornamenterede gavlmure fik hende til at tænke på elegante engelske tv-serier, hvor lakoniske detektiver i jakkesæt opklarede spektakulære mord på folk, der boede i huse som dette.
Der manglede kun en lysende måne og en tudende ugle.
Belling kastede bilnøglen til hende.
- Jeg skal lige pisse, sagde han og gik tilbage.
Hun smilede, mens hun trykkede på automatlåsen og hørte det elektroniske gunk fra hans bil.
Han havde været selskabelig og galant, hyggelig.
Men det overraskede hende, at han lige havde sagt, at han skulle ind og pisse.
Hun satte sig ind bag rattet.
Hun havde insisteret på at køre, så han kunne få et glas vin.
Hun havde startet motoren, da han satte sig ind.
Hun sagde, - Så du Birthe Berthelsen, inden vi kørte oppe fra hotellet?
Han spændte sin sele.
- Jaeh ... jeg gik ned i receptionen og sagde, at vi ikke skulle spise der.
-	Hvornår?
-	Ja, det har vel været ved halvsekstiden.
Mens jeg ventede på dig.
Hvorfor?
-	Fordi jeg lige har set hende.
Han så på hende.
- Her?
Hun pegede.
- Hun sidder ovre i den bil.
Han fulgte hendes blik.
- Den lyse Mazda?
Hvad fanden sidder hun dér for?
-Det ved jeg ikke.
Det er bare underligt.
-	Ja, hun lod ikke til at skulle nogen steder klokken halvseks.
Hun virkede stresset.
Er hun alene?
Hun rystede på hovedet.
- Nej.
Hun er sammen med en mand.
-	Så du ham?
-	Ikke rigtig.
-	Hvorfor kører de ikke?
Hun så på ham.
- Det ved jeg da ikke.
Han lænede sig tilbage i sædet.
- Vent.
De sad stille i mørket og stirrede på den lyse bil, som holdt med bagenden imod dem tyve meter borte i den modsatte række afblanke Mercedeser og BMW’er.
-	Hvad venter vi på? sagde hun lidt efter.
-Det ved jeg ikke.
Jeg tænker.
Hun lod ham tænke.
Hun så baglygterne på Mazdaen tændes.
Belling sagde, - Okay.
Jeg vil gerne have, at du følger efter dem.
Hans stemme var pludselig anderledes.
Hun satte bilen i gear.
- Jeg har aldrig forfulgt nogen i bil.
-	Det er okay.
Jeg skal nok hjælpe dig.
Mazdaen bakkede ud og rullede mod udkørslen.
Den blinkede og svingede ud til højre.
-	De kører ind i landet, sagde han.
- Du lægger dig bare nogle hundrede meter bag dem.
Vi skal bare kunne se baglygterne.
De kørte gennem skov.
Terrænet var kuperet, og med mellemrum forsvandt de to røde øjne bag en bakke.
Hun sagde, - Hvis hun skal tilbage til hotellet, skal de dreje til højre om ikke så længe.
Han nikkede.
- Ja, hvis.
Hun mærkede en pludselig nøgternhed i ham.
Hun forstod det ikke.
Hvad så, om Birthe Berthelsen have været ude at spise med en bekendt?
De havde selv været ude at spise.
Men Belling sagde, - Du siger, at de sad i bilen et stykke tid, før jeg kom ud?
-	Ja.
De kom ud, netop som du var gået ind.
-	Jeg så hende ikke.
-	Okay, måske et minut efter.
Du må lige akkurat have misset dem derinde.
Hvorfor -
-	Hvad, sagde han, - laver en mand og en dame, når de sætter sig ind i en bil og venter, hvad, fire, fem minutter, før de kører?
-Det ved jeg sgu da ikke, Belling, sagde hun, mens hun holdt blikket rettet mod lygterne i mørket.
- Snakker?
Skændes?
Han nikkede.
- Det kan tænkes.
Hvad mere?
-	Jeg giver fortabt.
Han så på hende, og hun kunne se hans tænder lyse i gløden fra instrumentbrættet.
- Kissemisser?
Mazdaen fortsatte i vestlig retning.
Han sagde, - Ved du, hvor vi er?
-	Jeps.
Vi kører ad vejen mod Frederiksværk.
Hvis vi fortsætter længe nok, passerer vi Mårum og Ida Geldzahlers hus.
Hvis de skal tilbage til hotellet, skal de dreje ud mod kysten om ...
fem-seks kilometer, vil jeg tro.
-	Din stedsans fejler ikke noget.
-	Min far siger, at jeg altid har været klar over, hvor verdenshjørnerne var.
-	Det er en god evne, sagde han.
- Min far sagde, at jeg ikke kunne finde en ko under et vattæppe.
-	Hallo, sagde hun og tog farten lidt af.
- De blinker af.
Det er lidt for tidligt, hvis de vil tage den direkte vej til hotellet.
-	Aha.
Giv dem lidt forspring.
Men ikke for meget.
Hun svingede i mørket.
Mazdaens baglygter lå lidt forude.
-	Det er underligt, når man kører i mørke på landet, sagde han.
Især ude i det åbne.
Man har reelt ingen ide om, hvad der befinder sig omkring én.
-	Marker, sagde hun.
- Kornmarker.
Skovbryn, klynger af træer, vandhuller, søer, stier.
-	Min pointe er, at man ikke kan se det, Hvid.
Jeg ved godt, hvad der er ude på landet.
-	De sagtner farten.
-	Okay, hold lidt igen.
Hun slap speederen og sagde, - Om lidt drejer de til venstre.
-	Hvordan kan du vide det? sagde han i mørket.
-	Det er bare en fornemmelse.
-	Jamen, hvordan kan du -
Mazdaen blinkede til venstre nogle hundrede meter fremme.
De så den svinge, så de kunne se keglerne af lys fra forlygterne.
-	Bare følg efter, sagde han.
Hun trak ind til siden og standsede.
Hun så på ham.
-	Det er ikke nogen god ide.
Han stirrede.
- Hvorfor i himlens navn ikke?
-	Fordi vi befinder os på Rundagervej.
De er lige svinget ned til Rundagergård.
Og vi passerede vejen ned til Hertholdts sommerhus for to minutter siden.
Han stirrede stadig.
- Er du sikker?
-	Selvfølgelig er jeg sikker.
Talte vi ikke lige om stedsans?
-Jo.
-	Hvis vi kører ned til gården, kan de dårligt undgå at lægge mærke til os.
Han nikkede.
- Okay.
Jeg er med.
Kør hen til grusvejen og hold ind.
Hvis vi ikke kan køre, må vi jo gå.
De stod i det svage månelys hundrede meter fra gården mellem træerne.
-	Hvad kan vi sige? sagde han.
-	Vi kan sige, at Birthe Berthelsen tilsyneladende har været ude og spise med manden på Rundagergård.
Gert Rasmussen, hedder han.
Jeg har selv afhørt ham.
-	Hvad mere kan vi sige?
-	Ja, at de nu er vendt tilbage til Rundagergård.
Hvor lyset i køkkenet netop er blevet slukket.
-	Og lyset oven på tændt.
-	Hvad gør vi nu?
-	Vi venter lige lidt.
Bare for en sikkerheds skyld.
De ventede.
Det blev koldt at stå her.
Belling havde ret - i mørket havde man ingen følelse af, hvordan landet lå.
De gik lidt frem og tilbage hver for sig for at holde varmen.
Der gik en halv times tid, før lyset på førstesalen nede på Rund-agergård blev slukket.
Belling sagde, - Ja, så siger vi godnat.
Der kan man bare se.
Interessant.
De gik tilbage mod bilen.
- Det er ikke ulovligt at overnatte hos en bondemand, sagde hun.
-	Jeg sagde, at det var interessant.
Jeg sagde ikke, at det var ulovligt.
De satte sig ind i bilen.
Belling lod til at have mistet interessen, så hun sagde ikke noget.
Det tog hende under et kvarter at nå ud til hotellet.
Hun bemærkede, at han trak mere på benet nu, og da de stod i hallen så hun, at han var bleg.
-	Tak for turen, sagde han og smilede med tænderne.
-	Det er mig, der takker.
Han var allerede på vej op ad trappen.
- Pejsestuen klokken otte hundrede sharp, sagde han, før han forsvandt af syne.
Thor spiste morgenmad i spisesalen klokken halv otte.
Han havde sovet dårligt og drømt en forvirrende og uhyggelig drøm.
På et tidspunkt i drømmen havde han siddet inden for et snavset kældervindue og kigget i panik på en hånd, som bankede langsomt og regelmæssigt på det støvede glas.
Han råbte af skræk.
Han vidste ikke, hvor mange gange han havde råbt, før råbene vækkede ham.
Han havde sat sig op med hamrende hjerte, mens han tænkte på gæsterne i de tilstødende værelser.
Det var klokken fire.
Han var døset hen, indtil hans telefon vækkede ham klokken syv, og han resolut trodsede smerterne i benet, trætheden og erindringen om drømmen, tog sin badekåbe på, stak i sandalerne og tog turen ned til stranden.
Denne morgen var grå og stille.
Han smed badekåben på stenene og vadede ud i vandet, som glimtede klart og sort i det nøgterne morgenlys.
Han tog sine sædvanlige svømmetag, lange og seje, pustede ud under vandet og stirrede ned mod den sandede bund og de blærede, glatte tangplanter.
Klokken halv otte havde han skyllet sig på værelset, klædt sig på og skyndt sig ned i spisesalen for at få den første af de tre kopper kaffe, han var nødt til at drikke for at kunne overvinde smerterne, drømmeerindringen, sin medicinafhængighed, sin dårlige samvittighed over for Clarissa Spetsas og den lammende træthed, som det hele gav ham, og som - hvis han var heldig -fortog sig gradvis, når han indtog koffein og sukker.
Det var en af de morgener, hvor han af bitter nød var tvunget til at slippe overblikket og holde sig alene til de manøvrer, han havde udtænkt, inden han var faldet i søvn.
Det umiddelbart forestående.
Han var færdig, da Anita kom ind, et kvarter i otte.
Hun satte sig ved bordet med en kop kaffe.
-	Tak for i går.
-	Selv tak.
Det var hyggeligt.
-	Og konstruktivt, sagde hun.
-	Måske.
Det vil vise sig.
-	Hvor er Einar?
-	Det ved jeg ikke.
Han sover vel.
Han sagde, - Glem det med klokken otte hundrede sharp.
Spis din morgenmad i fred og ro.
Jeg skal lige ordne noget.
Så henter jeg dig om lidt.
Han rejste sig, før hun kunne svare.
Han gik ud i hallen.
Der var ingen i receptionen, men han kiggede ind på kontoret og så hende.
Birthe Berthelsen sad med læsebrillerne på næsen og hovedet bøjet en anelse frem.
Han betragtede hendes massive skuldre i den blomstrede top.
-	Birthe? sagde han og tappede på dørkarmen med en kno.
Hun så brat op.
- Ja?
Han trådte ind.
- Jeg håber ikke, jeg forskrækkede dig.
Hun spærrede øjnene op og smilede.
- Nej da.
Jeg er i gang.
Han sagde, - Jeg tænkte på ... som du ved, er vi i gang med at katalogisere de ting, Bent havde oppe i hallen.
Hun så på ham over brillerne.
- Ja?
-	Det er ret omfattende.
Og så tænkte jeg på - har du nogen ide om, hvor længe, Bent har lejet hallen deroppe?
Hun tog brillerne af og lænede sig tilbage.
- Næh ... det er jo mange år efterhånden.
Jeg kan huske, at han var deroppe dengang med flyene i New York.
-	Den 11. september.
Hun nikkede.
- 2001.
Så det er i hvert fald seks år.
Men jeg vil tro, at han i hvert fald havde været deroppe i tre-fire år dengang.
Så det er måske ti år.
-	Og det var ... hvad skal jeg sige, det var udelukkende hans sted?
Han så hendes udtryk
blive nøgternt.
- Ja, jeg havde ikke noget med det at gøre, hvis det er det, du mener.
Jeg vidste, at han handlede med møbler, men jeg anede intet om, at de ting var stjålet.
Hun så lige på ham.
-	Det forstår jeg.
Det er ikke det, jeg mener, Birthe.
Jeg tænker bare på, om du kom deroppe?
-Jeg har da været der.
-	Og Rasmussen?
Hun trak mundvigene ned og rystede let på hovedet.
-	Ja, ham har jeg da truffet.
Men jeg kender ham ikke, som sådan.
Hvorfor spørger du om det?
-	Ikke for noget specielt.
Jeg prøver bare at danne mig et billede af, hvordan Bent har arbejdet.
Hun satte brillerne på næsen igen og så på ham gennem glassene, som forstørrede hendes øjne og fik hende til at ligne en streng fugl af en art.
-	Okay, men hvad om I snart dannede jer et billede af, hvem der slog ham ihjel?
Jeg kan ikke påstå, at jeg er særlig imponeret, Belling.
Det kan du godt forstå, ikke?
-	Jo, nikkede han.
- Det er meget forskelligt, hvor lang tid en efterforskning varer.
Somme tider er man heldig.
Somme tider er der en, der tilstår næsten med det samme.
Eller måske er tingene så oplagte, at der ikke er noget at tage fejl af.
Men jeg må indrømme, at din mands død er en gåde.
Fugleøjnene hang stadig på ham.
- Ja, den er også en gåde for mig.
Han løftede en hånd.
- Vi gør, hvad vi kan, Birthe.
Hun svarede ikke, men fulgte ham med blikket, da han forlod kontoret.
Han gik tilbage til spisesalen, hvor Anita spiste havregryn med miisli af en skål.
-Du skulle prøve rullepølsen, sagde han.
- Den er fremragende.
Hjemmelavet, vil jeg tro.
Godt med persille.
Hun så på ham.
- Persille?
Foruden fedt, mener du.
Han satte sig.
- Ja, jeg siger ikke, at persillen er hovedingrediensen i rullepølsen.
Jeg siger bare, at det er en usædvanlig vellykket rullepølse.
Sådan et stykke på et frisk rundstykke med birkes...
Hun kastede et blik ned i skålen.
- Måske til frokost.
Jeg er mere til fiber om morgenen.
Han nikkede.
- Fiber er godt.
Hun holdt hans blik.
- Der er ikke meget fiber i rullepølse.
Han trak på skuldrene.
- Jeg er ikke bekendt med den nyeste forskning på rullepølsefronten.
Hun smilede vantro.
- Der er ikke fiber i rullepølse, Thor.
Det er der bare ikke.
Han lagde hovedet på skrå.
- Kødfiber?
Hun skar en grimasse.
- Kødfiber?
-	Jeg spøger med dig, Hvid.
Jeg kan bare godt lide rullepølse.
-	Ja, hver sin smag.
Han skænkede kop nummer to fra stempelkanden.
Anita sagde, - Hvor var du henne?
-	Jeg talte lige med Birthe.
-Og?
-	Jeg ved ikke ... det vil vise sig.
-	Hvad vil vise sig?
-Det ved jeg ikke.
Vi venter bare.
Einar Andersen dukkede op i pejsestuen klokken halv ni.
Han medbragte et krus kaffe og to humpler franskbrød med ost.
-	Hvordan går det? sagde Thor.
-	Trægt, sagde Einar og bed i den første ostemad.
- Talte med en Robert Stammler i går.
Han fik stjålet to ...
Einar konsulterede sine papirer, - to Eames-stole og en lille jernskulptur af selveste Robert Jacobsen fra sit sommerhus i Melby.
Vi kan se, at det er videresolgt via Berthelsen.
-	Og? sagde Thor.
-	Jaeh, Stammler fik dækning for stolene, men skulpturen ville forsikringen sgutte erstatte.
Noget med proveniensen.
At det måske ikke var en Robert Jacobsen overhovedet.
Fordi den åbenbart ikke findes på værkfortegnelserne.
-	Okay, så ham Stammler kunne have et motiv til at slå Berthelsen ihjel?
Er det teorien?
Einar bed igen i sin ostemad.
- Ja, gumlede han, - men det er ikke nogen god teori.
-	Hvorfor ikke?
-	Ja, dels fordi Stammler efter alt at dømme ikke vidste, at Berthelsen overhovedet eksisterede, dels fordi Stammler er ... ja, han er ikke den oplagte kandidat.
-	Hvorfor ikke, Einar?
-Han er 78.
Og ...
-	Og hvad?
-	Blind.
Thor nikkede langsomt.
- Det kan jeg godt se.
Nej, det er ikke den mest oplagte teori, jeg har hørt.
Men arbejdet skal gøres.
-	Nemlig.
Hvad med dig?
Og Hvid?
Noget nyt?
Thor rejste sig og kiggede ud på terrassen.
-	Måske, sagde han.
- Prøv at se.
Men lad være med at stille jer op og glo.
Hun skal ikke se os.
Anita kiggede, og Einar trak sig langsomt op af sin stol.
På græsset neden for terrassen gik Birthe Berthelsen frem og tilbage og talte i sin mobil.
Hun røg på en cigaret og bevægede cigarethånden på en dramatisk måde.
-	Hvad ser vi? sagde Thor.
-Hun er ophidset, sagde Einar.
-	Hvem taler hun med? sagde Anita.
Thor så på hende.
- Ja, hvem mon?
Det skete ikke så sjældent, at Jeppe Møller modtog en efterlysning af en person, som politiet gerne ville tale med, og som derfor ikke måtte rejse ud af landet.
Når det skete, printede han billedet af vedkommende ud og tapede det fast under glaslugerne i paskontrollen, hvor han og kollegerne sad.
Det var som oftest folk af det, de kaldte anden etisk observans’
-	mørke typer, ofte drenge, som havde absenteret sig fra diverse centre eller arresthuse og nu - af grunde, som ingen kunne fatte
-	ville et eller andet varmt sted hen og skyde mod nogle andre.
De kunne være svære at identificere, og de lavede en masse bøvl.
Men manden ved navn Niels Hertholdt var ikke nogen hellig kriger.
Han var hvid, dansk som æblegrød og 76 år gammel.
Efterlysningen var vag.
Hertholdt var efterlyst i forbindelse med en verserende efterforskning udført af Drabsafdelingen i København.
Folk som Hertholdt så man ikke tit i Billund Lufthavn, så meget lå fast.
Og sandsynligheden for, at den ældre mand ville forsøge sig med eller uden rullekuffert, var ikke stor.
Jeppe havde set på billedet i nogle dage, og han kunne ikke rigtig beslutte sig for, om manden på det officielle pasbillede -som var dateret 2003 - mest lignede en hare eller en skildpadde.
Der var noget gnaveragtigt over det prominente kæbeparti og de tætsiddende øjne.
Det talte for en hare.
Men samtidig havde ansigtet noget søvnigt betragtende og rynket, som mere ledte tanken hen på noget skildpadde.
Jeppe havde i nogle dage betragtet ansigtet uden at have nogen forventning om nogensinde at se manden, så han kunne afgøre, om han var en hare eller en skildpadde.
Derfor måtte han lige glo en ekstra gang, da en fyr i en baseballkasket stak passet ind til ham og han åbnede det og så billedet, som var tapet fast under lugen, i miniature.
Men der var ingen tvivl.
Niels Gottlieb Hertholdt stod i levende live foran lugen og smilede.
Jeppe tøjlede sin ophidselse og sagde, - Og hvor går turen hen, hr. Hertholdt?
Hertholdt sagde, - Jeg skal såmænd en tur til Malaga og have lidt sol på de blege lemmer.
Det var svært at forstå, at manden var efterlyst.
Han var en gammel mand af den slags, som man kunne se vandre afsted bag en kuffertvogn i bermudashorts, blege ben og helt nye, store, hvide træningssko købt til ferien sydpå.
Der var kø bag manden, så Jeppe rejste sig, gav et nik til kollegerne ved de andre luger og sagde til manden, - Hvis De lige vil vente der.
Så kommer jeg ud til Dem, hr.
Han bankede et par gange med fingeren på billedet under lugen og gav Bodil Specht ved siden af tegnet: 3 fingre.
Det betød 112, politiet.
En rotte i fælden.
Hertholdt lænede sig ned mod lugen.
- Er der et problem? sagde han.
Jeppe smilede.
Det kunne man godt sige.
Men han sagde, - Hvis De lige vil vente dér, så kommer jeg ud og taler med Dem.
En time senere kunne han ringe til København.
N. G. Hertholdt var pågrebet under forsøg på at forlade landet.
Han var nu i politiets varetægt og befandt sig i lufthavnens
detention sammen med tre sanseløse norske charterturister, som havde gjort turen fra Chania til et mareridt for resten af selskabet, og som nu afventede en forholdsordre fra politiet i Stavanger, hvor de skoldede skiderikker hørte hjemme.
Afvent,
lød ordren fra København.
Okay.
Hans telefon ringede en halv time senere.
Haren - eller skildpadden - måtte på en eller anden måde være en tung dreng.
Han ville i løbet afkort tid blive afhentet af Aarhus Politi og overført til København.
Jeppe spurgte, - Hvadøh, er der noget om, hvad han har lavet?
Jeg mener - det er ikke en fejl?
Han ligner ikke ligefrem nogen voldsforbryder.
Nej, det var ikke en fejl.
Alt var i orden.
Godt arbejde.
Ikke et ord til forklaring.
Jeppe lagde på.
Sådan var det.
Dem, der udførte det tunge arbejde og havde hænderne nede i lortet, fik aldrig noget at vide.
Dårlig nok et ord til tak.
Nå, han kunne læse om det på nettet, når manden en gang var blevet kørt igennem systemet.
Navnet huskede man, ligesom det underlige gnaverfjæs, som han havde gloet på i dagevis.
Han gik over i detentionen og sørgede for, at den gamle mand fik en tunsandwich og en flaske vand.
Det var vel ikke for meget.
I Danmark er man uskyldig, indtil det modsatte er bevist, og ingen skulle komme og sige, at Emigration/Immigration Billund ikke behandlede deres gæster ordentligt.
- Måske skulle du fortælle Einar, hvad vi så i aftes, sagde Anita lidt efter, da Einar for gud ved hvilken gang havde taget bilen for at køre op i hallen og arbejde på sine endeløse kosterfortegnelser.
-	Hvorfor? sagde Thor.
De sad stadig i pejsestuen, som var blevet deres private opholdsstue.
- Enten funker det, eller også funker det ikke.
Der er ingen grund til at fortælle Einar noget, hvis det viser sig, at det ikke funker.
Så er vi ligeså meget på skideren som ham.
-	Enten funker hvad?
Han kom sukker i sin tredje kop kaffe.
- Vent og se.
Hun så hen mod dobbeltdørene til spisesalen.
Gennem ruderne i dørene kunne hun se et bord med sene morgenmads-spisere - det var en familie med to tykke børn.
Hun havde hørt det ene barn - en udspilet dreng på omkring ti - klage over, at stranden var skod’, og morens udtryk var kritisk og beklagende, når man så hende, som om hun fandt stedet under sin værdighed og hellere ville grilles på en strand i et land, hvor folk blev tortureret i fængsler.
Belling sagde, - Hvad tænkte du, da lyset blev slukket på Rund-agergård i aftes?
Hun trak på skuldrene.
- Det indlysende.
At Birthe har en affære med Gert Rasmussen.
-	Selvfølgelig.
Du sagde endda, at det ikke er ulovligt.
-	Det er det heller ikke.
-	Nej.
Men mens du spiste morgenmad, gik jeg ind til Birthe.
Jeg ville selvfølgelig se, om hun overhovedet var her.
Det var hun.
Hun var i gang, sagde hun.
-Ja?
-	Jeg spurgte hende lidt ud om Rundagergård.
Om Bents lejemål, om hans kommen og gåen og så videre.
-	Og hvad så?
-	Ja, jeg fik flettet et par ting ind om Rasmussen.
Om hun kendte ham.
Bare sådan en passant.
-	Hvad sagde hun?
-	Ja, hun sagde, at hun da havde truffet Rasmussen, men at hun ikke kendte ham som sådan.
-	Hvad underligt er der i det?
Hvis hun har haft en affære med ham igennem nogen tid, er der da ikke noget underligt i, at hun prøver at skjule det.
-	Hvorfor skulle hun skjule det, Hvid?
-	Fordi det... ja, fordi det ikke kommer sagen ved.
Fordi det sætter hende i et dårligt lys.
-Hvordan det?
Hvem interesserer sig for det?
-Det ved jeg da ikke.
Venner og bekendte.
Folk i... lokalsamfundet.
Hendes mand er blevet myrdet, Belling.
Hvorfor skulle hun reklamere med, at hun har gået og bollet med en bondemand, som hendes mand lejede en hal af?
Han nikkede.
- Jeg forstår, hvad du mener.
Men vi har jo afhørt hende på kryds og tværs.
Deres økonomi, for eksempel.
Den er heller ikke umiddelbart relevant for mandens død.
Alligevel har vi været helt nede i det.
Vi ved, at Bent stod for økonomien, vi ved, at deres revisor hedder Jens Mogensen, vi ved endda, at Jens Mogensen er syg og måske ikke har været specielt oppe på lakridserne med hensyn til hotellets økonomi.
Vi ved -
-	Økonomien er da mere relevant end Birthes eventuelle udenomsægteskabelige badutspring.
Han smilede.
- Jeg tør vædde på, at du er den eneste person i kosmos, som har brugt ordet 'badutspring’ i forbindelse med Birthe Berthelsen.
-Jeg forstår bare ikke, hvor du vil hen.
-	Vi venter, sagde han.
- Somme tider skal man ikke gøre andet end at vente.
Fjederen er spændt, den lille godbid anbragt.
Hvad fanden ævlede han om?
Men hvis Belling ville vente, så ventede de.
Der var ikke rigtig andet at gøre.
Hun kunne mærke, at han fik et kick ud af at holde hende hen.
Og han var god til det.
Hun så en bevidst selvtilfreds, pisseirriterende Belling nu.
Og det flippede var, at ham kunne hun også godt lide.
-	Det er ét af to, sagde han.
- Einar burde have set det før.
Ham og hans ostemadder.
Klovn.
-	Set hvad?
Han så på hende, tilbagelænet i sin pejsestuestol.
-	Du burde også have set det.
-	Hvad?
-	Ét af to, sagde han igen.
- Mere siger jeg ikke.
Fuck.
Hun så ham rejse sig og åbne dørene til spisesalen, hvor den tykke dreng og hans fede far netop gik mod døren til terrassen.
Den tykke dreng bar et badedyr, en lysegrøn krokodille med et hul i maven.
Krokodillen smilede lumsk, som om den glædede sig til at komme ned i Kattegat og fortære den tykke knægt.
Belling satte sig igen og så på hende med sit tv-smil.
Han kunne være meget irriterende, men han var det med vilje, så man kunne ikke rigtig blive sur.
De havde danderet den med kaffen og et par croissanter, hun havde hentet, og som Thor flere gange refererede til som ’krøjsan-ter’, da de hørte stemmer ude fra hallen.
Thor spærrede øjnene op og løftede en pegefinger, som en tunghør onkel, der tror han hører tyveknægte i kælderen.
- Så!
Birthe Berthelsen talte højt med nogen derude.
Thor sad stille.
Stemmerne forstummede, og et øjeblik efter stod Gert Rasmussen i dobbeltdøren.
Han var højere, end hun huskede ham.
Og på en måde pænere.
Han var måske tres, en mand med store knogler og hænder.
Han var iført løse kakifarvede Kansasbukser, en rødternet, lodden skjorte og en lærredsvest med lommer.
Hans ansigt var vejrbidt, ikke solbrændt som en badeturists, men mærket af naturen.
Hans øjenbryn var kraftige og grånende som hans tilbagestrøgne hår.
Hans øjne var lysende grønne, og hans prominente næse havde et kraftigt knæk midt på næseryggen.
-Goddag, Gert, sagde hun.
Hun så på Thor.
- Det her er Gert Rasmussen.
Han ejer Rundagergård.
-	Åh, javel, sagde Thor og rejste sig.
- Thor Belling.
Gert Rasmussen holdt noget i hænderne.
Han nikkede til Belling og lagde genstanden på bordet, hvor deres krus stod.
Anita så, at det var en lærredsrulle af samme slags, som hendes far havde i bagagerummet på sin bil.
Når man rullede det ud, så man smalle lommer med skiftenøgler og ting, der hørte til donkraften.
Rasmussen satte sig og pegede på rullen.
-	I får brug for den der.
Thor sagde, - Hvad er det?
-	Fastnøgler.
I skal kun bruge den ene.
Jeg har ikke rørt den.
Siden.
-	Siden hvad?
Rasmussen så på ham.
- Ja, siden hvad tror du?
-	Det er bedst, hvis du siger det.
Bonden nikkede.
- Javel.
Jamen, siden jeg slog skallen ind på Bent.
Bent Berthelsen.
Den aften.
-	Du tilstår drabet på Bent Berthelsen?
Den knoklede mand gav et kort nik.
- Der er ikke meget andet at gøre.
-	Hvorfor ikke?
-	Fordi tampen brænder.
-	Hvad skal det sige?
-	Ja, Birthe ringer til mig her til formiddag.
Hun er helt ude af den.
Siger, at I på en eller anden måde er ved at snuse jer frem til det.
-	Til hvad?
-	Ja, til at vi... ja, Birthe og mig.
-	At I har en affære.
Han nikkede.
- Ja.
Jeg ved jo, at I tværer rundt i det.
Alle de idioter oppe hos mig ... der er bare ingen ende på det.
Jeg ved sgu da godt, at Bent gik og lavede numre, men det var jo ikke min sag.
Men nu ... jeg kan ikke have, at Birthe ryger med.
Det er derfor.
Hun har intet med det at gøre.
Og hun aner ikke, hvad jeg gjorde.
Han behandlede hende som skidt.
Anita så på ham.
- Hvorfor gjorde du det, Gert?
Han slog ud med sin ene hånd.
- Ja, hvorfor tror du?
Han opdagede det.
-	At du ... så Birthe.
Han nikkede.
- Så og ... ja, resten af det.
Måske var vi lidt uforsigtige.
Han havde i hvert fald set os.
I Gilleleje.
Ikke fordi der havde været noget mellem ham og Birthe i årevis.
Bent var ... ja, han var glad for en lille én til næsen.
Der var ikke meget sjov dér.
Men gal blev han.
Begyndte at stille krav.
-	Krav?
-	Ja, han ville ikke betale leje mere.
Pludselig var det ham, der var herremanden.
Hvis han ikke kunne være der kvit og frit, ville han fortælle alle og enhver, hvad jeg var for en hore-buk.
Thor skar en lille grimasse.
- Kunne du ikke være ligeglad med det?
Rasmussen nikkede.
- Jo, det kunne jeg.
Men det kunne Birthe jo ikke.
Hende ville han jo køre på porten.
Og hvor skulle hun gå hen?
-	Til dig?
sagde Anita.
-	Ja, det var jo en mulighed.
Dén havde jeg såmænd da luftet.
Mere end én gang.
Men det kom ikke på tale.
Sådan så hun mig ikke.
Ser.
Og det var sådan set der, jeg ... ja, jeg tænkte, Gert, tænkte jeg, det her er noget rigtigt lort.
Birthe vil ikke opgive det, hun har, selv om det er ad helvede til.
Så jeg lod mig nøje.
Men Bent opdagede os som sagt, og han ville ikke lade det ligge.
-	Hvordan skete det?
Den store bonde trak vejret ind.
- Ja, som man nu ville tro.
Jeg gik derover den aften.
Han var snalret som sædvanlig.
Grim i munden.
Gu’ ville han da ej betale lejen.
Og det er altså ikke småpenge for mig.
Jeg kunne rende ham.
Han sagde nogen rigtig grimme ting om Birthe.
Rigtig grimme.
Dem vil jeg ikke gentage, ikke engang i retten.
Det kommer du til, tænkte Anita.
-Så jeg ... ja, jeg var helt rolig.
Rasende, men rolig.
Det var ikke noget med, at jeg mistede besindelsen.
Jeg hørte på hans eder, og så gik jeg over og hentede skiftenøglen.
Gik tilbage.
Han sad derinde, og da han hørte mig, sagde han bare, du kan godt glemme de penge, din bonderøv.
Så ikke engang op.
Og så ... ja.
Jeg ved ikke, om jeg slog ham tre eller fire gange.
Men mere end én.
-	Fire, nikkede Thor.
- Hårdt.
Rasmussen så på ham.
- Får jeg mindre, hvis jeg havde slået ham blødt7.
Senere, da bonden havde fortalt det hele igen til optageren, og de havde hentet ham fra Hillerød, sagde Thor, - Du afhørte ham, Hvid.
-Det gjorde jeg.
Han var meget troværdig.
-Det tror jeg på.
-	Hvorfor skulle du ikke tro på det?
Han så på hende.
De sad på terrassen.
- Dén afhøring er den svageste del at din indsats.
Hvis du havde lugtet rotten dér ...
-	Der var ingen rotte, sagde hun.
- Læs rapporten.
-Jeg har læst rapporten.
Du har ret.
Jeg siger bare, at hvis vi havde haft mere fokus på ham, ikke havde sluppet ham så let, så havde vi måske sparet noget tid.
-Han tilstod, da han var klar.
-	Det er sandt.
Han var klar.
Man kan ikke koste rundt med en type som Gert Rasmussen.
Han havde en god sag.
Han vidste, at vi ville rende rundt som skoldede aber over alle de åndssvage møbler.
Hvem interesserer sig for en bonde, som oven i købet selv har slået alarm?
Hun så ham tømme sin drink.
Han løftede armene og blafrede dramatisk med hænderne.
- Jeg slap næsten af sted med mord - takket være Poul Hen-ningsen.
-Og Arne Jacobsen,
sagde hun.
- De danske designklassikere.
-	Hvor var vi uden, Hvid.
Den danske hygge i skæret fra de danske, hyggelige designklassikere.
-	Er du besoffen, Belling?
-	Jeps.
Skyldig ifølge anklageskriftet.
Men det er en anden
ting, du stadig skal lære, Hvid.
Når man har fundet manden, har man krav på lidt besoffenhed.
Det hører med.
Det er en menneskeret.
Okay, han er fuld,
tænkte hun.
Lidt efter sagde han, - Det har været en dejlig sommerferie.
Men nu er den heldigvis snart slut.
-	Kalder du det ferie?
Du har knoklet som et svin.
Men på den anden side.
Lediggang er roden til alt ondt, som man siger.
Han rettede blikket imod hende og smilede.
-	Nej, Hvid, det er forkert.
Lediggang er roden til alt muligt.
Richard Brøssner havde læst Einar Andersens rapporter med interesse, og drabschefen havde mellem linjerne hæftet sig ved to ting.
Einar Andersen havde engang været en dygtig politimand.
Hans dygtighed havde alle dage været et resultat af hårdt arbejde snarere end intellektuel snilde.
Men han havde en evne til at leve sig ind i den kriminelle tankegang.
Når Brøssner så The Sopranos, kom han af og til til at tænke på Einar.
Men det var -beklageligvis - de impulsive, fedladne gangstere, der ledte tanken hen på Einar.
Noget tyreagtigt, frembrusende og overbevisende, næsten ... aggressivt.
Nej, stryg næsten’.
Aggressiv.
Det var Einar.
Eller han havde i hvert fald været det.
Men aggression var et begrænset værktøj, i hvert fald hos en moderne drabsefterforsker.
Den gik ikke længere.
Forsvarsadvokater, dommere og domsmænd slog ned som høge på politifolk, som var omgivet af den svageste duft af tvang, pres eller manipulation.
Einar hørte ikke hjemme i den verden længere.
En nydelig domsmandsdame fra Greve behøvede bare at se Einar smide en halv smøg fra sig og tvære den ud med foden for at rynke på næsen.
Den kedelige sandhed var, at Einar Andersen i mangt og meget mindede om en bil, som ikke er mere værd end skrotpræmien.
Og den endnu mere kedelige sandhed var, at en sådan skrotpræmie ikke eksisterede for politifolk.
Einar måtte klare sig til pensionen.
Det var hans eneste mulighed, men det var etatens tab.
Den anden ting, Brøssner havde fundet mellem linjerne,
var Bellings evidente værdsættelse af unge Hvid.
Det var så til gengæld en god ting.
Brøssner kunne se dem som et team.
Det gav mening.
En ældre, erfaren og til tider desillusioneret mand som Belling havde godt af en frisk, intelligent og uforbitret kvindelig makker som Hvid.
Selv Einar Andersens valne og forbeholdne vendinger lod skinne igennem, at Hvid ikke alene havde bidraget afgørende, men at hun tilsyneladende forstod at holde trit med Bellings til tider spontane og intuitive manøvrer.
Anita Hvid kunne, ad åre, blive den, der forhindrede Belling i at forvandle sig til en Einar Andersen.
Sådan så Brøssner det.
Medmindre.
Det var et medmindre.
Hvis kemien mellem dem var på en bestemt måde, kunne det ske, at de - gud forbyde det - blev til et par.
Det ville forhindre dem i at arbejde tæt sammen.
Måske, hvis uheldet var ude, og Hvid for eksempel skulle have et barn, ville et politimæssigt naturtalent gå hans afdeling forbi.
Det måtte ikke ske.
Så han tog sin vogn og kørte derop.
Det var ikke ualmindeligt, hvis en succesrig efterforskning blev afsluttet i køreafstand, at chefen dukkede op for at uddele skulderklap.
Han kørte gennem Nordsjælland og frydede sig over landskabet.
Han nynnede.
De så ham komme ned over græsplænen.
Brøssner i lyseblå, kortærmet skjorte, let solbrændt af at pleje sin have, smilende og frisk.
Han bar en brun taske.
-	Richard, sagde Belling og skyggede for øjnene.
- Hvad fanden laver du her?
-Jeg tænkte, jeg ville hilse på og udtrykke min glæde over efterforskningsresultatet.
-Sid ned, sagde Belling og trak en kurvestol nærmere.
Brøssner
satte sig og lod blikket vandre ud over det blå hav.
- Fremragende sted, sagde han.
- Selvfølgelig mest, når man har ferie.
Belling sagde, - Ja, den er jo desværre slut nu.
Brøssner smilede.
- Nå, så det tror du?
-	Den er slut, Richard.
-Vist er den ej.
Du har jo arbejdet hele tiden.
Næ du, du tager en uge til.
Jeg har allerede forlænget dit ophold hos den søde dame.
-	Som lå i med drabsmanden, sagde Belling.
- Men det er en anden historie.
-	En uge, Belling.
Belling tømte et glas med noget rødt i.
- Okay, men kun hvis Hvid kan blive her.
Var han beruset?
Eller bare glad?
Brøssner sagde, - Ja, det kunne du lide.
Næ du, sådan leger klaveret ikke.
Du holder ferie næste uge med, og dermed basta.
Hun betragtede de to mænd og tænkte på, hvor længe, de havde kendt hinanden.
Brødre, far og søn ... der var en kemi imellem dem, som fik hende til at føle sig udenfor, ung, næsten som et barn.
Nu sagde Belling, - Nå, det er tid til mit eftermiddagsbad, Richard.
Du kan se på fra trappens top, hvis du vil.
Anita sagde, - Jeg tror, jeg går med.
Belling så på hende.
- Ja ...
-	Hvis det altså er i orden.
-	Selvfølgelig er det i orden.
Du har slet ikke været i.
Og Brøssner satte sin taske på græsset, åbnede den og trak et orange håndklæde frem.
- Fremragende ide.
Jeg havde faktisk håbet på et lille dyp.
Han så skiftevis på dem, og efter nogle sekunder sagde Belling, - Fint, Richard.
Glimrende.
Lad os det.
Det var september, da han en søndag tog bilen og kørte derop igen.
Han spiste frokost på restauranten, hvor Anita havde set Birthe Berthelsen stige ind i en fremmed bil.
Det var ikke det samme at spise alene.
Han kørte derfra og forsøgte at følge ruten fra den aften.
Efter to sving befandt han sig på vejen mod Frederiksværk, og han huskede Anitas ord om, at hvis man fortsatte længe nok, ville man nå til Mårum og passere Ida Geldzahlers hus.
Så han fortsatte videre, gennem skoven og det næsten mennesketomme landskab, indtil han genkendte svinget, sagtnede farten og holdt ind.
Han så det røde og hvide mæglerskilt ved vejen.
Der var ingen gardiner i det lille, røde hus.
Han gik ikke derop.
Han havde ingen grund til at interessere sig for hende.
Men det gjorde han.
Han var kommet i vane med at google Lauritz Møgelvangs malerier, og når han betragtede dem på sin skærm, gav det ham en følelse af en anden tid, eller flere.
Den øde, sandede kyst, anderledes, men genkendelig.
Kulla-bjergets uforanderlige, blålige silhuet, malerens tålmodige gengivelse af solens lys, så overbevisende, at man næsten kunne føle varmen.
Og videre - de små lærreders rejse ned gennem årene, måske på væggen i et pensionat, hvor Møgelvang havde betalt for sit ophold med sin kunst, måske derefter i et borgerhjem hos en anden pensionær, som ikke kunne modstå livagtigheden og lyset i billederne.
En rejse fra staffeliet gennem hænder, stuer, handlende og kendere - indtil den dag, Niels Hertholdts far havde stjålet de tre små lærreder og dermed udløst en tragedie, som havde varet i mere end et halvt århundrede.
Var den ovre?
Nej, besluttede han.
Den var aldrig ovre.
I oktober så han en ny post, når han googlede.
Tre hidtil ukendte malerier af Lauritz Møgelvang var udbudt på auktion i Bredgade.
Han betragtede dem.
Han ønskede hende alt godt.
Han havde ydet hende den retfærdighed, han kunne.
Det havde ikke noget med ham at gøre længere.
Men det føltes ikke sådan.
Det føltes, som om det havde alt at gøre med ham.
Livet, sagde han til sig selv.
Livet.
