Jeg trådte chokeret et skridt tilbage og forsøgte tavst at forstå, hvad der lige var sket.
Paralyseret så jeg blodet, der som i slowmotion flød ud over gulvet og ned i sprækkerne mellem de slidte planker.
Stilheden susede for mine ører, mens jeg betragtede støvkornene, der sløvt flimrede i lyset fra vinduerne.
Min dag var begyndt tidligt, og solen stod lavt på himlen, da jeg sad over morgenkaffen og tænkte over dagens pligter.
Der var gode dage.
Og der var dårlige dage.
Denne her fornemmede jeg ville blive god.
Allerede efter de første slag vidste jeg, at hun ikke længere var ved bevidsthed.
Adrenalinet fra skænderiet pumpede i min krop, og musklerne i mine arme sitrede - alligevel slog jeg igen.
Det var en lyd et sted ude bagved, der bragte mig tilbage.
Jeg samlede hurtigt det tunge spækbræt op fra gulvet og nåede at tænke, at det var overraskende, at der flød så meget blod ud fra det kobberfarvede hår, for flængen bag på hovedet så ikke ud af meget.
Udenfor hørte jeg en bil køre forbi, hverdagens almindelige lyde kom langsomt tilbage, og jeg blev klar over, at jeg måtte væk.
Hurtigt.
Jeg overvejede ikke engang at fjerne mine spor.
På en måde var jeg ligeglad.
Med spækbrættet under armen forlod jeg kroen.
Tænkte, at nu var det overstået.
Nu kunne jeg endelig finde ro.
- Jeg kender ikke ét eneste af navnene på den her liste, rasede Louise Rick og smed papiret hen over bordet til Søren Velin.
- Vi har talt om den nye rejseenhed i halvanden måned.
Vi har planlagt, talt op ad stolper og ned ad vægge.
Vi har været enige.
Men hvad fanden hjælper det med al den forberedelse, når du alligevel bare skraber nogle rester sammen fra de forskellige politikredse og kalder dem mit nye hold?
Hun var så vred, at hun skulle til at gå, men tog sig sammen og forklarede langsomt:
- Ingen af os kender hinanden.
Ingen har arbejdet sammen før.
Vi har ingen forudsætning for at udnytte hinandens styrker.
Det her er alt det, vi var enige om, ikke måtte ske.
Hendes allerførste makker i Drabsafdelingen trak på skuldrene.
Søren Velin havde de sidste mange år været højt på strå hos Rigspolitiet.
Det var blandt andet ham, der stod bag tiltaget om at etablere en ny rejseenhed - en kompensation for det gamle Rejsehold, som for længst var gået over i historien.
Efter den fejlslagne efterforskning af mordet på en ung teenager i Korsør var presset for at få sagen opklaret landet på Velins skuldre, og han havde fået opbakning og tilladelse til at nedsætte en særenhed, en særlig efterforskningsgruppe, der kunne rykke ud og assistere landets 12 politi-
kredse i særligt krævende sager.
Politikreds 13 blev rejseenheden i daglig tale kaldt, eller slet og ret PI 3. Og Louise var blevet udtaget til at lede den enhed, som skulle hjælpe med opklaringen af sager, der hørte under personfarlig kriminalitet, rundtom i landet.
-	Du ved lige så godt som jeg, at regeringen har barberet Rigspolitiet ned til det halve.
Tingene har ændret sig.
-	Og du kan rende mig i røven, snerrede hun.
- Jeg opgav min stilling som drabschef for at lede din nye rejseenhed, og nu, hvor PI 3 endelig er en realitet, og vi skal til at rykke ud, vender du på en tallerken og trækker alt det, du har lovet, i dig igen.
-	Stop nu, sagde han og rakte appellerende hænderne frem mod hende.
-	Find en anden, svarede Louise og gik hen mod døren.
-	De venter på dig i Odense.
Nu skal jeg sige dig noget!
Hun snurrede om på hælen og var i et par hurtige skridt helt oppe i ansigtet på ham.
- Jeg har ikke taget imod den her stilling for at mislykkes eller for at have en undskyldning for ikke at være hjemme hos min søn og de andre, jeg holder af.
Jeg tog imod jobbet, fordi jeg tror på, at jeg kan være med til at gøre en forskel og være med til at højne en opklaringsprocent.
At jeg kan hjælpe de politikredse, der kører fast i en efterforskning.
Men det er jo for helvede ikke noget, jeg kan gøre alene.
Det har hele tiden været en aftale, at vi satte et lille hold med de allerbedste.
Det gamle Rejsehold var ti gange så stort som dét, du har stillet mig i udsigt, budgettet var også et helt andet.
Og jeg er gået med til, at vi bruger de lokale kriminalteknikere og retsmedicinere, og at det endnu er for tidligt at koble en fast politianklager til vores enhed.
Men jeg vil fandeme have toppen, de allerdygtigste efterforskere, og ikke de sørgelige rester, som politikredsene rundtom i landet jubler over at slippe af med.
-	Du møder Grube i Odense, han skal nok indvie dig i folks styrker og svagheder, sagde Velin roligt.
Louise rystede på hovedet, mens hun stirrede på ham.
-1 halvanden måned har vi talt om det her, gentog hun med lav stemme.
- Vi har nøje planlagt, hvordan vi kan få det til at lykkes, så den her rejseenhed ender med at blive permanent.
Så vi skaber en national efterforskningsafdeling, vi kan være stolte af.
Og så svigter du så tæt på målet.
Han nåede ikke at tage til genmæle, før hun forlod hans kontor.
Han havde ret på det punkt, at ingen kunne vide, at Rigspolitiet ville blive ramt af en politisk sparekniv, da de lagde grundstenene til den nye rejseenhed.
De kunne heller ikke vide, om den på sigt ville fortsætte med at høre ind under Rigspolitiet.
Det kom helt an på, hvilken vej vinden blæste, når det gjaldt de bevillinger, politiet ventede på at få tildelt.
Men faktum var, at den ikke var blevet lagt ned.
Og Louise var stadig leder, så hun gik direkte fra Velins kontor ned mod politiets garage for at hente den civile politibil, der var blevet tildelt den nye efterforskningsenhed.
Louise havde siddet på Velins kontor, da opkaldet om assistance kom samme formiddag.
Offeret, en 38-årig kroejer fra Tåsinge.
Kvinden var et døgn tidligere blevet fundet dræbt på gulvet i kroens restaurant.
Det var en lokal, der kl. 10:48 havde ringet til alarmcentralen.
Meget mere vidste Louise ikke, endnu havde ingen vidner meldt sig.
Fyns Politi i Odense og Svendborg arbejdede ud fra, at der kunne være tale om et rovmord, men det var endnu ikke lykkedes dem at rapportere, hvad der var blevet fjernet fra kroen.
-	Er du hjemme? spurgte hun, da Jonas i det samme svarede mobilen.
-	Ikke endnu, sagde hendes plejesøn.
- Men jeg har aftalt med Eik, at jeg sagtens kan være hos ham, mens du er væk.
Louise havde sendt ham en besked, da hun fik at vide, at hun skulle afsted til Tåsinge.
-	Nej, sagde hun kort, - det kan du ikke.
Du bliver i lejligheden og tager dig af Dina.
Hun kunne med det samme selv høre, hvor hårdt det kom til at lyde.
Deres døve labrador var godt tilfreds med at blive passet hos Melvin, men underboen havde rigeligt at se til, nu hvor hans kæreste, Grete Milling, lå i sengen med en alvorlig lungebetændelse.
De to ældre mennesker var begge hårdt ramt af sygdommen, hendes infektionstal var alt for høje, og hun havde været indlagt et par dage, men var blevet sendt hjem igen, selvom det var tydeligt for enhver, at hun fortsat var stærkt medtaget.
Det sled på Louises 79-årige underbo at passe hende, selvom han forsøgte ikke at lade sig mærke med det.
-	Jamen, jeg tager bare Dina med ud til Eik, det har jeg da gjort før, protesterede Jonas.
- Hun og Charlie har det fint sammen.
Ja, det kunne Louise lige forestille sig.
Ingen tvivl om, at det nok skulle blive hyggeligt med Eiks store schæfer, som var en pensioneret politihund af betragtelig størrelse, deres egen Dina og så ellers Jonas, Eiks datter, Steph, og Eik selv i hans lille etværelses lejlighed i Sydhavnen.
En svimlende fornemmelse af modvilje samlede sig i Louises bryst.
Hun havde endnu ikke set Eik, siden han kom tilbage fra rejsen.
Den seks måneder lange orlov, de sammen var taget ud på.
Drømmerejsen med deres to store teenagebørn, som skulle have samlet den lille nye sammensatte familie, havde i stedet knust Louises hjerte.
Hun havde følt både sorg og vrede, da Eik meddelte hende, at han alligevel ikke følte sig parat til at gifte sig, selvom det var ham, der havde friet til hende.
-	Du bliver hjemme, afgjorde Louise.
- Melvin har brug for din hjælp, han har ikke kræfter til at være alene om at tage sig af Grete, mens hun ligger i sengen.
Stilhed i røret.
-	Det bliver hyggeligt,
fortsatte Louise forsonende.
-1 kan lægge puslespil og læse historiebøger.
I plejer da altid at hygge jer sammen.
-	Mor, jeg er fyldt sytten! afbrød han.
-	Jamen, så kan du lave noget af den musik, du plejer at gå så meget op i, foreslog hun i stedet.
Det smeltede stadig hendes hjerte, når han kaldte hende mor.
Jonas havde boet hos hende, siden han var 12, og de var blevet en enhed.
Han var blevet hendes familie, men Melvin, som boede på etagen nedenunder, var også en del af den enhed, og hun vidste, at Jonas betragtede ham som sin bedstefar, så hun følte godt, at hun kunne presse på for at få ham til at blive hjemme.
-	Det er længe siden, jeg holdt op med at lave musik, svarede han stille.
Der opstod en pause, men Louise gav sig ikke.
Hun kunne ikke holde ud, at han hellere ville ud til Eik.
-	I finder nok på noget at lave, sagde hun så.
- I kan jo for eksempel bare være sammen.
Han savnede dig meget, mens du var ude at rejse.
-	Okay, kom det endelig.
- Jeg bliver her med Dina og hjælper Melvin, måske kan jeg hente noget mad til os, og vi kan se en film.
-	Nemlig, sagde Louise og følte, at hun havde vundet et slag imod Eik.
- Jeg er lige på vej hjem for at pakke noget tøj, men jeg når ikke at gå med Dina.
De venter mig i Odense, og jeg kommer til at hænge i eftermiddagstrafikken, så jeg skal hurtigt afsted.
-	Jeg skal nok gå med hende, sagde han uden tøven, og igen blev hun rørt.
Det var en af de kampe, de aldrig havde været nødt til at tage.
Jonas havde, lige siden den lyse labrador flyttede ind
i deres liv, levet op til sit løfte om, at han nok skulle gå med hende.
- Du får en telemand fra min afdeling, sagde vicepolitiinspektør Grube, da hun sad over for ham på et kønsløst kontor i Hans Mules Gade.
Det var første gang, Louise mødte ham, og hendes første tanke var, at han ikke synede af meget.
Nu fik han det til at lyde, som om Fyns Politi netop var ved at skænke PI3 en uvurderlig gave i form af en 31-årig efterforsker.
Da Louise ankom til politistationen i Odense, viste det sig, at hun var den eneste, der var ankommet ud af det hold, Søren Velin skulle skrabe sammen til hende.
Irritationen fik hende til at rykke stolen unødigt hårdt ind til bordet.
Og den første på holdet var altså en ung svensk kvinde, som skulle være ansvarlig for alle digitale informationer, teleoplysninger, masteoplysninger og overvågninger - hvis der ellers var sat et eneste kamera op på Tåsinge; det kunne Grube nemlig ikke helt oplyse hende om.
-	Hvad har hun af erfaring? spurgte Louise og betragtede hans grånende tindinger og trætte blik, mens hun forsøgte at lyde neutral.
-	Lisa Lindén er en af de bedste.
Hun kommer fra Midtjyllands Politi, det lykkedes mig at gafle hende for halvandet år siden.
Det er jo ikke ligefrem nogen hemmelighed, at vi har en del bande- og narkoproblemer her i byen.
Nej, det er ikke nogen hemmelighed, tænkte Louise.
Det var én af de ting, Odense var berygtet for inden for politiets kredse.
-	Taler hun dansk eller kun svensk? spurgte Louise og frygtede allerede, hvad der kunne gå tabt, hvis Lindén blev ansvarlig for aflytninger.
Han så uforstående på hende, inden han langsomt nikkede.
-	Selvfølgelig taler hun dansk, hun er fra Holstebro.
Hun er opvokset i Herning, men boede i Holstebro, da jeg overtalte hende til at flytte til Odense.
Nu bor hun i Ringe sammen med sin kæreste.
Som også er pæredansk, hvis det har nogen betydning for dig.
Touché,
tænkte Louise.
De var i den grad kommet skævt ind på hinanden, og det var mest hendes skyld.
Hun tog sig sammen.
Men skuffelsen over, at alt det, hun var blevet lovet, nu mundede ud i et sammenskrab af folk, som hun skulle få til at lykkes, overskyggede den glæde, hun lige havde nået at mærke, da Rejseenheden blev kaldt ud og bedt om at assistere.
Og hun kendte sig selv godt nok til at vide, at skuffelsen primært handlede om én ting: Hun var skidehamrende bange for at fejle, for ikke at slå til og for ikke at opklare sin første sag.
Præstationsangst.
Det gik op for hende, at Grube talte til hende, mens hun var i gang med sin indre dialog med sig selv.
-	Lange, gentog han tålmodigt.
Han kommer ned fra Hjørring.
Erling ringede, lige inden du ankom, og spurgte, om I skulle mødes her, eller om han skulle støde til på Tåsinge.
-	Og hvad er Langes profil? spurgte Louise og lænede sig lidt frem i stolen fast besluttet på at lægge sin negative attitude bag sig.
Grube flettede fingrene og stirrede lidt ned på papirerne, der lå foran ham, men det så ikke ud, som om han havde brug for at læse op, mere som om han gerne ville have, at ordene kom rigtigt ud.
Han er god til detaljer.
Han ser alting, og han forstår, hvad det er, kriminalteknikerne finder.
Desuden husker han, hvad folk fortæller ham.
Louise nikkede.
Det var guld værd, så meget måtte hun medgive.
Den ene gang, hun selv havde været udlånt til det gamle Rejsehold, havde der ud over telemanden været en kontormand, som holdt styr på alle rapporter og i det hele taget havde overblik over hele sagen.
Der havde også været en efterforsker, der tog sig
af forhøringer og afhøringer, og en, der havde fokus på familien, og derudover et hold af teknikere.
Plus en person, der havde fokus på gerningsstedet.
-	Så du og Velin tænker, at han skal varetage afhøringer og gerningssted, konkluderede hun.
- Hvem tager sig af familien?
Det gør du, svarede han på en måde, så det kom til at lyde, som om det gav sig selv.
- Og du trækker på kriminalteknikerne fra Fredericia.
De sad lidt i tavshed, mens Louise ventede på, at han fortsatte, men der kom ikke mere.
-	Og vi skal selvfølgelig nok tage os af dem, der ringer ind, sagde han så og fik det igen til at lyde som en gave.
Hun nikkede.
Det var en nødvendighed, at der sad en person og tog imod de henvendelser, der kom ind om sagen.
En, der havde overblik og var i stand til at vurdere, hvilke tips der skulle tages alvorligt og rykkes på.
Og det var nødvendigt, at det var én person og ikke ti forskellige.
-	Betyder det, at der ikke bliver indsat en kontormand i enheden, men at I styrer alle rapporter herfra? spurgte hun og betragtede ham.
Han nikkede.
-	Det er lettest for alle.
-	Og den person rapporterer så ind til mig på daglig basis, eller hvordan forestiller du dig, at det skal koordineres, så vi ikke mister oplysninger?
-	Der bliver rapporteret direkte til mig, og så sorterer jeg i oplysningerne og videregiver de relevante til dig, svarede han.
Hun skulle til at protestere, men tog sig i det.
-	Hvem er mere med på holdet? spurgte hun.
- Kommer resten af efterforskerne herfra, eller bliver de også hentet fra andre politikredse?
Først så han ikke ud til at forstå, hvad hun mente, men så rystede han langsomt på hovedet.
Louise vidste godt, at Fyns Politi var håbløst bagefter med personale, og at de ofte blev påtvunget at afgive til de andre politikredse.
Hun vidste også, at Grube var kendt for at sige én ting og gøre noget andet, og at han ikke stod på mål for sine betjente, og derfor havde hun, allerede da hun hørte, at hun skulle assistere Fyns Politi, besluttet, at hun ville have så lidt med ham at gøre som muligt.
-	Der kommer ikke flere herfra, men du får også to af de efterforskere fra Svendborg, som var med ude på findestedet i går.
De har allerede talt med gæsterne, der overnattede på kroen op til drabet.
Louise begyndte at gøre regnestykket op.
Den nye rejseenhed bestod altså ud over hende selv af en ung kvinde med et svenskklingende navn, en Lange fra Hjørring, teknisk assistance fra Fredericia.
Og så to lokale fra Svendborg.
-	Du får kontor her i huset, og det er nok lettest for alle, at jeg håndterer kontakten til pressen.
Louise rettede sig op i stolen og lænede sig frem over bordet.
-	Det kommer ikke til at ske, sagde hun bestemt.
- Mine folk og jeg skal have et kontor stillet til rådighed på politistationen i Svendborg.
Vi skal ikke bruge vores tid på at ligge og køre frem og tilbage, når der er en politistation dernede.
Hvis du har et problem med det, så skulle du ikke have bedt om vores assistance.
Hun stirrede ham længe direkte ind i øjnene, og til sidst nikkede han.
Louise lænede sig tilbage igen.
Får du fat i Lindén, så vi kan komme i gang med en briefing? spurgte hun.
- Jeg går ud fra, at det er dig, der opdaterer os, inden vi kører til Tåsinge.
-	Lindén støder først til i morgen, sagde han beklagende.
- Hun
har barns første sygedag, men har meldt sig klar til at møde på arbejde i morgen.
Louise stirrede målløs på ham.
-	Så går jeg ud fra, at du finder en anden, én, der kan begynde i dag.
Vi er allerede et døgn bagud.
Hun gad ikke engang begynde på den remse om, at de første fireogtyve timer var de vigtigste i en drabsefterforskning, for så meget måtte han for fanden da vide, tænkte hun irriteret.
Jeg har ikke andre, sagde han
og så hen mod døren, som om der kom nogen, men det gjorde der ikke.
Så Lisa Lindén var altså ikke førstevalget.
Hun var bare den, han kunne undvære, fordi man ikke helt kunne regne med en mor til et lille barn.
-	Briefing?
gentog Louise.
- Hvem fortæller mig, hvad vi har indtil videre?
Eller foretrækker du, at vi venter med at sætte efterforskningen i gang, til dine folk er klar til at arbejde?
-	Det er bedst, at du taler med betjentene i Svendborg, sagde han.
- Jeg ved kun, at det drejer sig om den kvinde, som har drevet kroen videre siden mandens død sidste år.
Hun bor alene i en lejlighed oven på kroen.
Hun er afgået ved døden som følge af en blødning efter et eller flere kraftige slag i hovedet.
Sandsynligvis foretaget med en tung genstand med skarp kant.
Hun er blevet pådraget en ti centimeter lang, buet flænge i baghovedet, der går ind til kranieknoglen.
Under ligsynet fremgik det, at det har varet omkring et kvarter, før offeret forblødte.
Afdøde indtog blodfortyn-dende medicin på grund af en blodprop i benet, som indtraf efter en flyvetur hjem fra Thailand for to år siden.
Teknikerne arbejder stadig på kroen, men har endnu ikke indviet mig i deres resultater.
Louise tog sig i at ryste på hovedet.
Hvad fanden nyttede det at få at vide, hvor længe kvinden havde været om at dø, når han ikke kunne fortælle, hvornår hun døde?
-	Navne? sagde hun.
-	Dorthe Hyllested.
-	På dine efterforskere, afbrød hun ham.
- Dem, jeg skal tale med.
Hvor støder jeg til dem, på politistationen eller på Tåsinge?
Hvor er der indkvartering?
Er der nogen her, der har sørget for et sted, jeg kan bo?
Jeg tænker heller ikke, at Lange kører tilbage til Hjørring for at overnatte.
-1 skal bo på hotellet i Troense, sagde han.
- Der er bestilt værelser.
Lindén bor hos sig selv.
-	Du skal sørge for, at vi får et kontor stillet til rådighed i Svendborg, og så må du indkalde de betjente, jeg skal arbejde med, så vi kan afholde en fælles briefing, sagde hun.
-	Jeg er nødt til at forberede dig på, at de er hårdt pressede i Svendborg, svarede han.
- Der er meget ballade i den by, og det er ikke kun i værtshusgaden, Frederiksgade.
Der er slet ikke politi nok, og vi taler slagsmål, vold og narko.
Indvandrerdrengene hærger Svendborg, de kommer fra Odense og gør, hvad de kan, for at sætte sig på narkomarkedet dernede, og det er en voksende forretning.
Det kan godt være, at Svendborg lyder idyllisk, men nu har jeg sagt det, som det er.
Det er dét, vi er oppe imod.
Folk er bange, og de klager over, at vi ikke er synlige nok og ikke sender mere politi på gaden, så for at være helt ærlig, så har jeg bedt om assistance fra jer, fordi jeg ganske enkelt ikke har folk nok til at gå ind i en drabsefterforskning.
Louise stirrede vantro på ham.
Så det her handlede altså ikke om at trække på hendes særlige efterforskningskompetencer.
Det handlede kort og godt om at rage ekstra mandskab til sig, så han ikke selv skulle afgive et hold til en efterforskning og dermed presse politikredsens daglige arbejde endnu hårdere.
-	Jeg tror ikke, at det her kommer til at tage så lang tid, fortsatte han ufortrødent.
- Sandsynligvis er det berigelseskriminalitet, og
hvis der er forsvundet noget fra kroen, dukker det nok snart op på Den Blå Avis, og ellers er det vel nærliggende at se på den dræbtes relationer, måske er det så banalt, at der er jalousi indblandet.
Hendes omgangskreds må formodes at befinde sig i nærområdet.
Hun har boet på kroen de sidste otte år, siden hun og manden overtog stedet.
Louise havde rejst sig.
Han havde sikkert ret, langt de fleste drab var kategoriseret som nærdrab, hvor offer og gerningsmand kendte hinanden.
-	Har du en adresse på kroen? spurgte hun nu, hvor det var gået op for hende, at hun ikke kunne forvente meget hjælp fra hans side.
Det eneste, hun var klar over med sikkerhed, var, at det vigtige første døgn af efterforskningen var gået tabt.
Når du kommer til Bregninge, kører du mod Vornæs, og så drejer du af ved Strammelse.
Kroen ligger ikke så langt fra hovedvejen, du kan ikke undgå at se den.
Kort overvejede hun, om gps’en ikke var nået til Fyns Politi, men tænkte, at han nok bare ikke gad ulejlige sig med at slå adressen op og fandt det hurtigere at guide hende.
-	Og så møder jeg dine folk derude? spurgte hun.
Klokken var 15, så der var stadig et par timer til, at Lange nåede ned fra Hjørring.
For første gang så Grube lidt beklagende på hende.
-	Jeg er ikke sikker på, at der er nogen derude lige nu.
Hvis teknikerne er færdige på stedet, så er de nok kørt.
Men hvad med efterforskerne? spurgte hun.
- Har de folk inde til afhøringer på stationen, eller er de stadig rundt i området for at foretage forhøringer?
-	Jeg beder Niklas og Lene om at møde dig derude, så kan de opdatere dig.
Måske foretrækker du at indlogere dig i Troense, inden du tager ud til gerningsstedet, så passer det sikkert også med Lange.
Og I kan lave en fælles briefing.
Louise tog sin weekendtaske op fra gulvet og rystede på hovedet.
- Nej, sagde hun.
- Det passer mig ikke bedst at indlogere mig først.
Det passer mig at komme ud og se, hvad der er sket.
Se stedet og få en liste over de personer, dine folk har talt med.
Vær venlig at få dine betjente til at møde mig derude.
Jeg overtager efterforskningen herfra.
Hun fastholdt hans blik, indtil han langsomt nikkede.
Strammelse
Kro var et hvidkalket toetages hovedhus med rødt tegltag og en tilbygning i ét plan, der så ud til at rumme en stribe værelser.
Kroen lå ud til en lille vej med brede grøftekanter langs markerne.
Louise var drejet ned ad en kort grusvej for at komme om til parkeringspladsen, der lå i brynet op til et stort skovområde.
Foran kroen strakte markerne sig videre ud i en landidyl, som et øjeblik fik Louise til at stoppe op og nyde udsigten, inden hun låste bilen og gik hen mod kroen.
Der var mennesketomt, konstaterede hun efter at have taget en runde omkring bygningen.
Ingen spor af teknikernes arbejde.
Ingen afspærring for døren eller omkring parkeringspladsen for den sags skyld.
Amatørrøvhuller, mumlede hun og havde mest lyst til at ringe til Søren Velin og sladre om, at vicepolitiinspektør Grube havde taget dem i røven og udnyttet PI3 til at skrabe ekstra mandskab til sig.
I det samme kørte en politibil op på siden af hende.
En mand midt i trediverne og en kvinde, der så ud til at være lidt ældre end Louise, steg ud og kom hen mod hende.
- Louise Rick! sagde kvinden energisk og rakte hånden frem.
- Jeg hedder Lene Borre, og det her er min kollega Niklas Sindal.
Vi er meget glade for, at vi fik bevilliget assistancen, men tænkte, at der måske ville komme til at gå nogle dage, inden det gik igennem.
Så det er virkelig dejligt, at du allerede er kommet.
Ja, så I selv kan komme tilbage til jeres skrivebord, tænkte Louise, mens hun gav hånd og var helt uforberedt på det dunk, hun fik i ryggen af Niklas, som havde låst bilen af og var kommet hen til dem.
-	Jeg kender Kim Rasmussen, der nu er vicekriminalinspektør i Holbæk, vi var på efteruddannelse sammen i kognitiv afhøring.
Så jeg har allerede hørt alt om dig.
Louise stirrede på ham, mens hun forsøgte at se neutral ud.
En ting var, at han kendte til hendes ekskæreste, men hun brød sig ikke om, at de ligefrem havde talt om hende.
-1 har undladt at afspærre stedet, konstaterede hun og ignorerede hans familiære udbrud.
Lene og Niklas udvekslede et hurtigt blik, de var sammen begyndt at gå hen over parkeringspladsen mod døren på bagsiden af kroen
.
-	Vi har været herude hele dagen, sagde Lene.
Tonen i hendes stemme var blevet en tand mørkere, knap så imødekommende.
- Teknikerne var her stadig, da jeg for 30 minutter siden kørte ind for at hente Niklas.
Kriminalteknikerne satte ikke afspærringstape op, fordi jeg forklarede, at jeg ville komme tilbage.
Vi fik jo at vide, at du var på vej.
-	Undskyld, det var ikke sådan ment, sagde Louise, selvom det lige præcis var det, hun havde ment.
Sløseri, men måden, Lene forsvarede dem på, fik hende til at tænke, at det faktisk ikke lød som en vag undskyldning, men mere en reel forklaring.
Jeg havde egentlig håbet, at vi kunne begynde med en briefing, så jeg kunne blive opdateret, men Lange, der kommer fra Hjørring, er her først om en times tid, så måske skal I bare vise
mig rundt.
Er teknikerne helt færdige, eller skal vi have dragter på, inden vi går ind?
-	De er færdige, svarede Niklas og låste op.
De kom ind i en bred baggang, hvor døren i den ene side førte ind til kroens køkken og den modsatte til et større linnedrum med duge, servietter og stearinlys på hylderne tættest på gangen.
Længere inde var der stabler af barnestole og tørrede borddekorationer.
Louise fulgte efter de to betjente ind i køkkenet.
Niklas havde en sort mappe under armen og var allerede på vej hen mod en svingdør, som førte ind til krostuen, da Louise stoppede ham.
Vinduerne i kroens køkken vendte ud mod parkeringspladsen og skovbrynet.
Køkkenet var ryddet, og den store industriopvaskemaskine var lukket ned.
Der lå en krøllet bunke viskestykker på det blanke stålbord henne ved de to store køleskabe, og Louise lagde mærke til, at skraldespanden ikke var blevet tømt.
Men på trods af de rene flader var det Edeligt at se, at kriminal-teknikerne havde været i gang.
Der var stadig mærker på gulvene, hvor der var taget skoaftryk, og der var også søgt efter fingeraftryk, særligt på svingdøren.
-	Kan I ikke kort fortælle mig, hvad vi ved indtil videre? bad hun.
- Bare overordnet, så kan vi tage den mere detaljerede version, når Lange støder til.
Niklas vendte sig, da Lene havde lukket døren bag dem.
Hun lå derinde, sagde han og pegede mod krostuen.
-	Hvem er fyren, der fandt hende? spurgte Louise og gik hen mod døren.
De fulgtes ind i den mørke restaurant.
Louise kiggede op på de svnlige bjælker i loftet og de indrammede akvareller på væggene, der var små lanterner på bordene med fyrfadslys og vaser med tørrede blomster.
Feminint, tænkte hun.
-	Jack Skovby, 39 år.
Han bor i Nørre Vornæs og er født her på Tåsinge.
Da vi tog ham ind, fortalte han, at han har et firma, der
hedder Skovby Enterprise.
Han kommer her to gange om ugen og slår græsset ude foran, og siden manden, Nils, døde, har han hjulpet Dorthe med forefaldende arbejde, når der var brug for det.
Da han kom i går, var det for at slå græsset og ordne noget ude i haven, men inden han gik i gang, stak han hovedet ind for at høre, om der var andet, han skulle tage sig af.
-	Og så fandt han Dorthe Hyllested på gulvet, konkluderede Louise.
Niklas nikkede.
-	Vi tjekkede hans alibi, han kom direkte ude fra en stor gård i Bjernemark, hvor han for tiden reparerer et drivhus.
Det blev bekræftet af gårdens ejer, Helene Funch.
Hun fortæller, at han kørte omkring 10.40.
Louise nikkede.
-	Det udelukker ham vel ikke? sagde hun og så spørgende på dem.
Lene rystede på hovedet.
-	Det gør det vel ikke, men jeg må sige, at han ikke virkede som en, der havde knust hovedet på hende, da vi kom herud.
Han virkede oprigtigt chokeret.
Desuden var blodet allerede begyndt at tørre ind.
Vi antog, at hun i hvert fald havde været død i en halv times tid, da han fandt hende.
Der gik yderligere tyve minutter, fra vi ankom, til ligsynet gik i gang.
Og lægens vurdering var også, at hun på det tidspunkt havde været død i mindst en time.
-	Hvad ved vi om Jack Skovby?
spurgte Louise.
Hun kom tilbage fra døråbningen ud mod receptionen, som var et lille indhak med en skranke.
-	Det lader til, at alle kender Jack.
Han var en god ven af Nils, og som sagt hjalp han Dorthe med at holde kroen efter mandens død.
-	Og hvad ved vi om hende?
Louise satte sig sammen med de to
andre ved et af vinduesbordene.
Den lille landevej, der førte forbi kroen, virkede øde.
Lene begyndte at fortælle.
Dorthe Hyllested stammer oprindeligt fra Thisted.
Hun ejede og drev kroen sammen med sin mand, Nils, indtil han omkom efter en faldulykke tidligere på året.
Hun tav et øjeblik og så hen på Niklas.
-	Hendes mand var i gang med at kalke skorstenen her på hovedbygningen,
fortsatte han og pegede op mod loftet over dem.
- Han mistede balancen på stigen og faldt ned.
Siden mandens død har Dorthe drevet kroen videre alene.
Vi har ikke kendskab til, at der har været problemer herude, størstedelen af gæsterne er turister, som besøger området.
Nu er vi jo på vej ind i den mere stille sæson, men frem til efterårsferien er her ret godt besøgt.
-	Har I nået at tale med samtlige gæster, der overnattede på kroen fra mandag til tirsdag? spurgte Louise.
De nikkede begge to.
Og Lene Borre spurgte, om Louise ville med ovenpå og se værelserne.
De rejste sig alle tre og gik hen mod trappen over for receptionen.
-	Vi har lokaliseret og talt med dem alle,
fortalte Lene, mens de gik op ad de tæppebelagte trin.
På væggen hang flere af de akvareller, Louise havde lagt mærke til nede i krostuen, der hang også tørrede lavendelbuketter, som måske engang havde duftet, nu hang de bare.
Louise stod et øjeblik og så sig omkring, da de kom op.
Væggene var malet støvgrønne, og oven for trappen stod en høj vase med dunhammere, og igen var der indrammede akvareller.
-	Otte af værelserne var lejet ud natten op til drabet, fortalte Lene, mens de fulgtes ned ad gangen.
- Det må vel siges at være ganske godt på ugens første dage her uden for sæsonen.
Der var noget i efterforskerens tone, som skulle få Louise til at forstå, at det ikke var en kuldsejlet kro, hun befandt sig på.
Louise stoppede op og kiggede ind i et af værelserne.
En seng med et blomstret sengetæppe over fodenden og et par orange puder over hovedpuderne.
Hyggeligt på en måde, der var smart i halvfemserne - her virkede det stadig, selv den store, dekorative vifte, der hang hen over sengens hovedgærde.
Flere af dørene ind til værelserne stod åbne.
Farverne på væggene varierede, men stilen var den samme.
Ikke direkte umoderne, men heller ikke nutidig.
Louise tænkte, at det muligvis afspejlede kroens ejere.
Hvis de ellers selv havde sat kroen i stand, efter de overtog.
Og på en måde var det meget befriende, at der var lidt stemning på værelserne i modsætning til de hoteller, der forsøgte at være smarte, men endte med at være kolde og intetsigende.
Akvareller og pynt,
Dorthe Hyllested havde ikke været ligeglad med indretningen, men hun havde heller ikke forsøgt at gøre det smart, stramt og moderne.
-	To af værelserne var hooket af en murermester fra Svendborg, fortsatte Lene.
Hun var stoppet op, mens Louise så sig om i værelserne.
- Hans folk er i gang med en omfattende renovering på en stor gård ovre ved Valdemars Slot.
Louise studsede et øjeblik.
-	Er det ikke lige så hurtigt at køre fra Svendborg til Valdemars Slot som at tage turen herfra? spurgte hun så.
Niklas gav hende ret.
Men det er billigere for ham at have dem boende her end på et hotel i Svendborg, svarede han.
-	Skal jeg forstå det sådan, at det er udenlandsk arbejdskraft, han benytter sig af, og ikke håndværkere, som bor i området?
Begge betjente nikkede.
Et par af de bagerste værelser var enkeltværelser.
De var smalle,
og der var skruet ned for pynten.
Det gik op for Louise, at det ikke var alle værelser, der havde bad og toilet.
Gæsterne på de toiletløse værelser havde været mere ude på gangen end dem på de øvrige værelser, så der var større sandsynlighed for, at de kunne have lagt mærke til noget.
Hun bad Niklas om at nærstudere håndværkernes vidneudsagn og måske endda tale med dem igen, hvis der ikke var lagt ordentligt vægt på, hvad de eventuelt havde bemærket, mens de befandt sig ude på gangen for at benytte det fælles badeværelse.
Over for enkeltværelserne var der en dør ind til et stort, gammeldags badeværelse.
En bruseniche og en håndvask, hvor der lå en badeværelsesmåtte under.
Toiletsædet var pakket ind i et overtræk mage til måtten.
Det var længe siden, Louise havde set den stil; der lå et håndklæde på gulvet, og det var tydeligt, at det ikke var blevet gjort rent, siden gæsterne forlod kroen.
-	Håndværkersjakket tog afsted, inden morgenmaden blev stillet frem, mindede Niklas hende om.
- Og om aftenen op til drabet var de først sent tilbage på værelserne.
Ingen af dem lader til at have været i kontakt med de øvrige gæster.
-	Prøv alligevel, svarede hun kort.
- Find ud af, om de kendte andre på kroen.
Hvis de kom her jævnligt, kan det være, de genkendte nogen.
Hun tænkte, at nogle af de faste gæster måske havde lagt mærke til det, hvis der havde været problemer enten internt eller med nogle af de øvrige gæster.
-	De kendte selvfølgelig Dorthe, svarede han hurtigt.
- De har boet her i knap to uger.
Men jeg ved faktisk ikke, om de kendte nogen andre af gæsterne.
Det finder jeg ud af.
-	Befandt nogen af de øvrige gæster sig på kroen, da drabet fandt sted? spurgte Louise.
De var nået tilbage til trappen og begyndte at gå ned.
-	Nej, alle værelser var forladt.
Håndværkerne, som skulle bo
her ugen ud, var som sagt kørt, og så var her to ældre par, der havde hooket to værelser frem til torsdag, resten af gæsterne var rejst igen.
De ældre ægtepar rejser sammen og var kommet til Tåsinge for at deltage i en af de der historiske vandringer, som går i fodsporene på Elvira Madigan og Sixten Sparre.
De forlod kroen kl. 9.30 og kom først tilbage sidst på eftermiddagen, hvor de blev informeret om, hvad der var sket.
-	Så drabet er sket mellem 9.30 og 10.48, hvor I modtog alarmopkaldet?
Niklas rystede på hovedet.
Nedenunder havde de igen sat sig omkring bordet.
-	Værelse 5 forlod først kroen omkring kl. 10, og da stod Dorthe i receptionen, sagde han.
Godt femogfyrre minutter før Jack Skovby ringede til alarmcentralen, noterede Louise sig.
-	Har alle gæster et alibi for drabstidspunktet? spurgte hun.
De svarede ikke med det samme, men Lene nikkede.
-	Det tror vi faktisk, at de har.
Desværre, skulle jeg måske sige.
Det ene af de resterende tre værelser var beboet af et yngre kærestepar, som skulle besøge hendes forældre på Langeland, de var kørt en dag tidligere for at tage en overnatning på vejen, for at hygge sig lidt og lade op til besøget, som fyren sagde.
Svigerforældrene bekræftede, at de ankom omkring 10.30.
På værelse 8 boede en forretningsmand med adresse i Hørsholm.
Han ankom dagen forinden og havde kun denne ene overnatning.
Han forlod kroen omkring 9.20, og hans nummerplade er registreret af betalingsanlægget på Storebæltsbroen, hvor han kørte igennem en time senere.
De sidste gæster er et tysk ægtepar, som skulle videre til Odense.
Dem har vi ikke fået bekræftet endnu, men vi ved, at de ankom til Hotel Grand kl. 14, og vi har talt med dem.
De fortæller, at de rundede Egeskov Slot på vejen og spiste frokost
i Odense, inden de ankom til hotellet, og det er vi i gang med at få bekræftet.
Louise nikkede, det lød, som om de havde styr på de overnattende gæster.
-	Hvor mange ansatte er her?
Det var Lene, der svarede.
-	To, sagde hun.
- Eva Nørgaard er kroens oldfrue, hun tager sig af værelserne.
Da Nils døde, overtog Dorthe selv morgenmaden, før i tiden var hun kun ansvarlig for receptionen og servering i restauranten.
Og så har hun Jon, der er kok.
Han møder først ind omkring kl. 13, hvor han begynder at forberede menuen.
-	Her er ikke åbent til frokost, men Dorthe serverer kaffe og kage om eftermiddagen, supplerede Niklas.
-	Kræver det ikke mere end én kok at holde restauranten kørende? spurgte Louise.
Lene rystede på hovedet.
-	Restauranten holder lukket søndag og mandag, så Jon klarer den selv resten af ugen.
Han havde tidligere en restaurant inde i Svendborg, indtil han gik ned med stress for nogle år siden.
Så det herude passer ham fint; det var mig, der talte med ham i går.
Han er helt slået ud og ville først ikke tro på, at der var sket hende noget.
Dorthe lader til at være meget vellidt og afholdt af de folk, der arbejdede for hende.
Så restauranten var lukket aftenen inden overfaldet, konstaterede Louise.
De nikkede og forklarede, at Dorthe plejede at henvise sine gæster til hotellet i Troense, hvor Louise og Lange skulle bo, hvis han ellers overhovedet dukkede op, tænkte hun og så på sit ur.
Derinde er restauranten åben alle ugens dage også til frokost.
Og de har i øvrigt et virkelig godt menukort, tilføjede Niklas og fortalte, at han selv havde spist frokost der for et par uger siden.
- Kroen ligger lige ud til lystbådehavnen.
Du kan godt glæde dig til dit ophold.
Louise ignorerede den sidste bemærkning og spurgte i stedet, om de ansatte befandt sig på kroen, da drabet skete.
-	Nej, svarede Lene.
- Eva møder først ind om formiddagen, og når her ikke bor flere gæster, kan hun selv bestemme hvornår.
Bare værelserne er klar fra kl. 14.
Hun blev naturligt nok meget chokeret, da hun hørte, hvad der var sket.
-	Kommer Eva hver dag?
Hun har fri to dage om ugen, men de plejer at indrette hendes fridage efter, hvor travlt her er, svarede Lene.
- Hen over sommeren var der ansat en ekstra hjælp til rengøring af værelserne, men den unge pige stoppede midt i august.
-	Og de dage, hvor Eva ikke er her, hvem ordner så værelserne? spurgte Louise.
-	Det gør Dorthe selv, svarede Lene.
-	Stemmer det, at jeg ikke lugter kaffe? lød det pludselig rungende ude fra køkkenet, og i det samme kom en stor, gråhåret fyr ind gennem svingdøren.
Louise havde hverken hørt bilen komme eller bagdøren gå op, men nu kom Lange hen mod dem med en fremstrakt hånd og et nysgerrigt blik, der gled hen over deres ansigter.
-	Lange, sagde han og hilste på skift og nikkede, når de hver især præsenterede sig.
Det første, Louise bed mærke i, var, at det ikke tydede på, at han var typen, der forsøgte at puste sig op.
Og der var ingen forskel i hans attitude, når han hilste på Niklas og på de to kvinder.
Så langt, så godt, tænkte hun og bød ham velkommen.
-	Der står en kaffemaskine henne ved det lille aflukke sammen med servicet, meddelte Lene og sagde, at hun faktisk også godt kunne drikke en kop.
-	Faktum er, tog Niklas fat igen, da de alle fire havde sat sig med en kop kaffe, - at det ikke lader til, at vi har noget som helst at gå
efter.
Vi har ingen vidner, der opholdt sig på eller omkring kroen, da drabet fandt sted.
Ingen har set nogen ankomme til eller forlade kroen i det pågældende tidsrum.
Ud over Jack Skovby, som fandt offeret.
Han slog ud med hænderne i en beklagende gestus, som om det var ham, der personligt havde fejlet.
Og vi har endnu ikke været i stand til at konstatere, om noget er blevet fjernet fra kroen.
Ifølge de personer, vi indtil nu har talt med, foreligger der ikke et oplagt motiv til drabet.
Teknikerne arbejder lige nu med de spor, der er indsamlet.
De interesserer sig først og fremmest for, om der skulle være blod fra en anden person end offeret.
Og så leder de naturligvis efter fremmed dna i Dorthes blod.
Der er endnu ikke fundet et gerningsvåben.
Det er i korte træk, hvor vi står.
Niklas åbnede sin mappe og trak en bærbar computer frem.
De lænede sig alle fire ind over bordet, mens teknikernes billeder fra gerningsstedet kom frem på skærmen.
Dorthe Hyllested lå på maven, begge arme lå strakt ud fra kroppen, som om hun var blevet slynget rundt og med armene havde forsøgt at genvinde balancen.
Ansigtet vendte i retning mod krostuens bagvæg.
På nærbillederne så Louise, hvordan håret dækkede øjnene og klistrede sig til hovedbunden.
På næste billede løftede en kriminaltekniker med en latexhandske-indpakket finger op i hendes overlæbe og viste en knust tandrække.
-	Dorthe Hyllested, 38 år.
Spinkel af bygning, kobberrødt, farvet hår, en lille hjertetatovering over venstre håndled, begyndte Lene at læse op.
- Ellers ingen særlige kendetegn, står der i rapporten.
-	Findestedet er identisk med gerningsstedet, fortsatte hun og pegede mod den massive blodpøl, der lå under Dorthes hoved.
- Vi afventer stadig den retsmedicinske rapport, men under ligsynet lod
der ikke til at være tvivl om, at hun var forblødt som følge af slagene mod hovedet, der har medført et dybt kvæstningssår.
Det skal naturligvis bekræftes, før det med sikkerhed kan indskrives som den endelige dødsårsag.
Louise rejste sig og gik hen til det afmærkede sted, hvor en mørk, nu indtørret plamage viste, hvor den dræbtes hoved havde ligget.
Det fremgik ikke af rapporten, om Dorthe Hyllested havde været på vej fra krostuen ud mod receptionen, da hun blev slået bagfra.
Eller på vej fra receptionen ind i restauranten.
Det fremgik heller ikke, om der havde været tumult eller kamp.
Der stod kun i rapporten, at borde og stole ikke var flyttet eller beskadiget.
Så umiddelbart tydede det ikke på, at hun havde været oppe at slås med sin gerningsmand, tænkte Louise og gættede på, at hun var blevet overrumplet og havde været uforberedt på slaget.
Ud over det eller de slag, hun havde fået i baghovedet, som formentlig havde væltet hende omkuld, havde hun muligvis efterfølgende fået tildelt et slag, som beskadigede tænderne, mens hun lå ned.
Eller også var det sket som følge af faldet.
Men igen, det var et gæt.
De måtte vente på retsmedicinerens endelige rapport.
Louise så ned langs rækken af borde belagt med olivengrønne duge, der var kun dækket op på de bagerste.
De andre var ryddet, og et par friske duge lå stablet på bordet ved siden af stedet, hvor Dorthe var faldet om på gulvet.
-	Hun var i gang med at dække op efter morgenmaden, konstaterede hun og hørte selv, at det var en lidt overflødig bemærkning.
Det havde de andre nok også konstateret.
Men hun forsøgte at se det for sig.
Gæsterne var gået, morgenmaden var ryddet ud fra det aflange bord, der stod langs væggen, som måtte være morgenmadsbuffeten.
Køkkenet virkede ryddet.
Dorthe havde nået at pakke det hele væk og var begyndt at gøre restauranten klar igen.
-	Hvad er der af familie? spurgte hun.
- Jeg går ud fra, at alle er informeret.
Niklas nikkede.
Allerede den foregående dag havde drabet været den store historie på netaviserne.
Som hendes gamle chef i Drabsafdelingen plejede at sige, så kunne man læse om et drab, inden liget var blevet koldt.
Og i det her tilfælde passede det næsten.
I dag var drabssagen på forsiden.
Det var ikke en prangende overskrift, men den var der.
Louise havde det fint med, at det var Grube, der orienterede pressen.
Den kontakt kunne han for hendes skyld
blive ved med at have, indtil hun selv var blevet sat ordentligt ind i sagen.
-	De var barnløse, fortalte Lene Borre.
- Hun har en søster i Thisted, og forældrene bor lidt uden for Holstebro, ellers er der ingen pårørende.
Svigerforældrene bor i Herning, og det gør den ene svoger også, mens den anden bor et sted i København.
Vi talte med Dorthes forældre og søster i går og var i aftes i kontakt med svigerfamilien.
-	Kendte nogen af dem til, at hun skulle være involveret i et nyt forhold efter mandens død?
-	Nej, svarede Lene, - det lader til, at det mest er søsteren, der holdt kontakten, og hun har ikke hørt, at Dorthe skulle have fundet sig en kæreste eller være begyndt at se en mand.
I det hele taget lød det ikke på søsteren, som om afdøde helt var kommet sig over mandens død.
Hun var blevet mere indelukket, sagde hun, og det var ikke meget, de havde set til hinanden.
Dorthe havde inviteret familien til påskefrokost på kroen, og så havde hun selv taget turen til Holstebro, da deres mor fyldte femoghalvfjerds i juli, men siden har søsteren ikke set hende.
De sms’ede mest sammen og likede hinandens opslag på Facebook og Instagram.
Louise noterede sig, at Lise Lindén skulle gennemtrawle Dorthes sociale medier, når hun gik i gang med at endevende afdødes digitale liv.
-	Og der er ikke fundet noget på kroen, som kan relateres til drabet? spurgte Lange og rev hende ud af tankerne.
Den umiddelbare modvilje, Louise havde følt over at få tildelt en ældre gut fra Nordjylland, var allerede dampet af.
Han havde betragtet Lene med et intenst blik, mens hun stod for den briefing, Louise havde sat i gang.
Og han nikkede opmærksomt og noterede på en blok, han havde trukket frem på bordet foran sig.
Desuden slog det hende, at han ikke havde kommenteret det faktum, at han var udtaget
til sagen sammen med den nyetablerede rejseenhed.
Han havde ikke beklaget sig over at skulle væk hjemmefra uden at vide, hvor længe sagen ville stå på.
Eller at det uden tvivl ville betyde lange arbejdsdage uden indlagt weekendfri.
Han var bare mødt op med en positiv tilgang og havde kastet sig ud i det.
De havde ladet computeren med billederne fra gerningsstedet gå rundt, nu stod den midt på bordet med et fastfrosset billede af offeret, der var blevet vendt om på ryggen og stirrede lige op i luften.
Uskønt, brutalt.
Louise gik tilbage og satte sig.
-	Er hele kroen og alle værelser blevet gennemsøgt? spurgte hun og så på Lene og Niklas.
De nikkede begge to.
-	Er naboer i området blevet afhørt?
Lene nikkede igen og fortalte, at de havde talt med de få indbyggere, der var i Strammelse, alle kendte naturligvis Dorthe.
- Og hvis der skulle være nogen, vi ikke har talt med, kan vi med sikkerhed gå ud fra, at de er blevet udspurgt af journalister.
Hele eftermiddagen og til ud på aftenen i går sværmede de rundt.
-	Men det er, som om de har mistet lidt af pusten, nu hvor det står klart, at der ikke er nogen efterladte, sørgende børn eller et jalousidrama, de kan bore i.
Det ser heller ikke ud til, at det er lykkedes dem at få fat i mere end det, vi allerede ved, nemlig at Dorthe Hyllested var vellidt og drev sin kro med succes.
Vi har, som du selv var inde på lige før, også fokuseret på, om der kunne være tale om et kæresteopgør, fortsatte Niklas.
- Men det er der bare ikke rigtig noget, der tyder på, og det lader heller ikke til, at nogen af de omkringboende har set eller hørt, at hun skulle have fundet sig en ny efter Nils.
Ingen har bemærket, at noget har ændret sig på kroen.
Eller at nogen udefra er begyndt at komme her.
En seniorklub holder til her i byen, de plejer at komme og drikke kaffe og få kage den første søndag i måneden.
De var her i
søndags og kender alle sammen Dorthe, men dem har vi ikke talt med endnu.
Louise så rundt på dem.
-	Hvad tænker I? spurgte hun.
-	Jeg tænker, at vi skal have hele banden til at tale, kom det prompte fra Lange.
- Vi må have fat i dem én gang mere, så vi kan finde ud af, om hun lå i med nogen.
Eller om nogen kan have følt sig fornærmet.
Måske skyldte hun penge?
-	Og så skal vi endevende kroens økonomi, sagde Lene.
Louise nikkede og fornemmede en enighed om, at det allerførst gjaldt om at finde frem til de folk, Dorthe havde haft en relation til.
-	Enig.
Det er mest sandsynligt, at det er en i hendes omgangskreds, medgav hun og fortalte dem om Lisa Lindén, som det viste sig, at de alle tre kendte.
-	Grube har allerede sørget for en dommerkendelse.
I morgen får jeg Lindén til at trække oplysninger på Dorthe Hyllesteds telefon, endevende hendes liv på de sociale medier og sikre sig adgang til offerets private bankkonti.
Bagefter må hun så gennemgå kroens økonomi og al mailkorrespondance.
Louise rejste sig.
-	Hvis det ikke ender ud i nogle spor at gå efter, må vi have luppen frem og lede efter et personligt motiv.
-	Nu går vi hjem for i dag, sagde hun og vendte sig mod Niklas.
- Du sender os samtlige rapporter, vidneforklaringer fra gæsterne, billeder fra teknikerne.
Rub og stub, og så bruger vi alle fire aftenen på at læse op, så der ikke er én eneste ting, der har forbigået vores opmærksomhed, når vi mødes igen i morgen.
Send også til Lindén.
-	Aye, aye, chef, udbrød Niklas, og Louise sendte ham et irriteret blik.
-	Vi mødes herude i morgen klokken otte, og så ved vi alt, hvad der er at vide, frem til nu.
De andre nikkede, og Niklas tav.
Lange tømte sin kaffekop og foreslog, at Louise tog med ham tilbage til hotellet i Troense, så de kun kørte i én bil.
Hun skulle lige til at protestere, men erkendte så, at det faktisk gav mening.
-	Vil du have kroen afspærret? spurgte Niklas, da de stod ude på parkeringspladsen.
Louise nikkede og glædede sig over, at det lod til at være en sag, medierne forholdsvis hurtigt mistede interessen for.
En knap 40-årig kroejer fra Tåsinge solgte ikke rigtig aviser.
-	Kl. 8, gentog hun og skulle til at sætte sig ind på passagersædet i Langes Volvo, da hendes mobil ringede, og Jonas tonede frem på skærmen.
-	Hej, sagde hun glad.
-	Grete er kommet på hospitalet igen, sagde han med grødet stemme.
- Melvin er helt ude af den, men han siger, at det er bedre, at jeg tager hjem og giver Dina mad i stedet for at blive her sammen med dem, mens vi venter på, at der kommer en læge og ser på hende.
Louise mærkede et sug og kastede uvilkårligt et blik på sit ur.
Hun kunne være på Bispebjerg Hospital om to en halv time, hvis hun kørte godt til.
Men så fik hun ikke læst op på sagen og ville heller ikke få meget søvn, inden hun skulle stå klar til at sætte sin efterforskningsgruppe i gang i morgen.
-	Hvad siger de på hospitalet? spurgte hun bekymret.
Hun er slet ikke blevet undersøgt endnu.
Hun ligger bare i en seng herude på gangen, og de kan ikke sige, hvor lang tid der går.
Vi skulle til at spise, da vagtlægen endelig dukkede op.
Melvin havde ellers ringet efter ham, lige inden jeg kom hjem fra skole.
Det
eneste, vagtlægen sagde, var, at hendes infektionstal igen ser ud til at være steget ret meget, og så blev hun hentet i en ambulance.
Melvin og jeg tog en taxa herind.
Ordene flød ud af ham, og stemmen var flere toner lysere end normalt.
Louise vidste godt, at det ikke havde gjort nogen forskel, om Jonas havde ringet til hende allerede om eftermiddagen, hun ville ikke være kørt hjem.
Og
det
kunne hun heller ikke nu.
-	Jeg synes, Melvin har ret, sagde hun i en beroligende tone.
-	Tag hjem og gå en tur med Dina, lige nu kan vi ikke gøre andet end at vente og høre, hvad lægerne siger.
Hun er i gode hænder, og det er det vigtigste.
Jeg skal også nok tale med Melvin, så vi ved, hvad der sker.
Men sørg for at få lidt mad, jeg kan overføre penge til dig.
Og stol på, at de nok skal behandle hende, så alt bliver fint igen.
Det er en lungebetændelse, men det kan godt tage hårdt på ældre mennesker.
-	Dør hun?
-	Nej, selvfølgelig dør hun ikke, udbrød Louise.
- Men hun skal nok igennem en intensiv penicillinbehandling, der kan gøre hende træt og måske også lidt usammenhængende, men den slår de der infektionstal ned.
Så det vigtigste lige nu er, at hun kommer i behandling og får hvile.
Det skal nok gå, det lover jeg.
Der var stille et øjeblik.
-	Synes du, jeg skal købe noget til Melvin? spurgte han så.
-	Noget, han kan spise, han nåede jo ikke at få noget, fordi det hele pludselig gik så stærkt.
-	Du kan da spørge, om der er noget, han har lyst til, svarede hun og blev varm over den omsorg.
Hun havde sat sig ind i Langes bil og havde ikke rigtig lagt mærke til, at de havde forladt kroen, men nu svingede han ned forbi en lille lystbådehavn og drejede op bag Hotel Troense, hvor de skulle bo.
Han havde ladet hende i fred, mens hun talte med Jo-
nas, på den der måde, der ikke engang tilkendegav, at han lyttede med.
Men da hun lagde mobilen fra sig, og han slukkede motoren, spurgte han, om hun var okay.
Louise nikkede, inden hun steg ud, og tog imod sin weekendtaske, som han trak ud fra bagsædet.
-	Det er min underbo, forklarede hun.
- Vi er som en familie, hans kæreste er blevet indlagt, og det er ikke så let for ham.
Han nærmer sig firs.
Du kan godt køre hjem og være sammen med dem, sagde han.
- Vi andre ved jo, hvad vi skal i gang med.
Louise rystede på hovedet.
-	Der er alligevel ikke noget, jeg kan gøre for dem, sagde hun og fulgte efter ind i receptionen.
En lille klokke ringede over døren, da de trådte ind, og de blev mødt af en dunst af stegte løg fra restauranten.
Hun gik hen til døren og kiggede ind.
Næsten alle borde var besat, og hun mærkede sulten jage gennem maven, inden hun vendte tilbage til receptionsskranken og hilste, da en ung pige kom frem i døren for at skrive dem ind.
Det var Lange, der førte ordet og lidt efter rakte hende en nøgle.
-	Det er ikke for at virke uhøflig eller ukollegial, sagde han, da han stod med sin rejsetaske i hånden.
- Men hvis du ikke har noget imod det, vil jeg bestille lidt mad med op på værelset og fordybe mig i sagen, mens jeg spiser.
Det har været en lang dag.
-	Selvfølgelig, sagde Louise hurtigt og gav ham yderligere et point.
Der var ikke noget, hun havde mindre lyst til end at sidde over for et fremmed menneske og pligtkonversere.
Han begyndte at gå op ad trappen ved siden af stativerne med turistbrochurer, og hun fulgte efter.
Da de nåede op på gangen og skulle til at skilles, vendte han sig mod hende.
-	Er du sikker på, at du er okay? spurgte han igen og betragtede hende.
Hun tog sig sammen og smilede.
-	Helt sikker, forsikrede hun ham om.
En hakkebøf og et glas rødvin på værelset, så kunne hun snildt klare et par timer mere.
Men først en telefonsamtale.
Camilla var i gang med at rydde af bordet, da mobilen ringede.
Hun lod tallerkenerne dumpe ned i vasken og lukkede døren ind til stuen, hvor cigarrøg var begyndt at brede sig.
-	Hej, sagde hun og skænkede resten af øllen op i sit glas.
-	Hvad ved du om drabet på Tåsinge? spurgte Louise uden at ulejlige sig med at gengælde hendes hilsen.
-	Ingenting, svarede Camilla og tog en lang slurk.
- Absolut ingenting.
Der blev stille i den anden ende, og hun fornemmede tydeligt, hvordan Louise studsede.
-	Det er nok Jakob, der sidder med den historie, fortsatte hun hjælpsomt, åbnede for vandet og begyndte at skylle af.
-	Jakob, altså praktikant-Jakob? spurgte Louise.
Camilla havde fortalt om den unge praktikant, der nu var blevet fastansat på Morgenavisens kriminalredaktion.
-	Ja, svarede hun, - jeg mener, det var ham, der havde en artikel på netavisen.
Hun klemte mobilen fast mellem øre og skulder, mens hun bøjede sig ned og trak en opvaskebalje frem fra skabet under vasken.
-	Men har du ikke fulgt med i drabssagen? spurgte Louise undrende.
-	Nej, ikke rigtig, erkendte Camilla og fyldte baljen med vand og opvaskemiddel.
Det er overalt i nyhederne, blev Louise ved.
- Kvinden var 38 år, hun blev dræbt i krostuen.
Altså ikke krostue som i et værtshus, hun blev fundet i kroens restaurant.
Og nyheden er i alle medier.
Camilla mærkede irritationen bølge gennem kroppen.
-	Ja ja, jeg er altså ikke blevet tungnem, jeg har bare ikke fulgt med, jeg ved ikke noget om det, forklarede hun og begyndte at vaske op stadig med mobilen klemt fast til skulderen og hovedet helt skråt.
Der blev stille mellem dem.
-	Er der noget galt? spurgte Louise så.
-	Nej, svarede Camilla hurtigt.
- Jeg har bare taget nogle fridage.
Igen blev der stille.
-	Nogle fridage?
gentog veninden så forbløffet.
- Er der sket noget?
-	Nej, forsikrede Camilla hende om og begyndte at tørre glas af.
-	Er det Markus?
Er han gået tilbage til Julia?
-	Nej, for fanden! udbrød Camilla højt og var ved at tabe glasset.
Først på sommeren havde hendes 17-årige søn fortalt, at han skulle være far, for så kort tid efter at bryde sammen, da det viste sig, at det bare var noget, efterskolekæresten havde sagt for at se, hvor langt han var parat til at gå for hende.
Da det så viste sig, at Markus var parat til at tage ansvaret på sig og gå hele vejen, indrømmede hun, at hun alligevel ikke var gravid.
Markus har det helt fint, fortsatte Camilla roligere og hældte vandet ud af opvaskebaljen.
- Jeg har godt nok lidt svært ved at holde styr på alle hans kærester.
Men han fotodokumenterer hver eneste af dem på Instagram, så han er sikker på, at yndige Julia ser dem.
Camilla elskede sin søn.
Højt.
Men hun havde et par gange haft fat i ørerne på ham for at sikre sig, at han behandlede de piger, som forelskede sig i ham, ordentligt.
Fra næsten ikke at være hjemme hele det år, han gik på efterskole, var virkeligheden nu mildest talt en helt anden.
Sønnen havde stort set venner med hjemme hver eneste dag, og i weekenden var der opvarmningsfester og efterfester, og så var der logi for de venner, der blev og sov.
Hun var ved at blive bims, selvom hun indædt forsøgte at blive en af dem, som bare syntes, at det var superskønt med al den ungdom og larm om ørerne.
Heldigvis var Frederik meget bedre til den slags.
-	Ved du, hvem praktikant-Jakob har talt med på Tåsinge? spurgte Louise, som om hun nægtede at acceptere, at Camilla havde fri.
- Er der noget sladder derovre eller nogen, der taler om ting, der ikke er kommet frem i pressen?
Camilla slog højtaleren til og lagde mobilen på køkkenbordet, mens hun begyndte at stille servicet på plads.
-	Helt ærligt, sagde hun henne fra køkkenskabet.
- Jeg ved ingenting, jeg har ikke talt med nogen på redaktionen.
Hvorfor vil du vide, hvad jeg ved?
Det er da dig, der er involveret i sagen.
Hun havde set Louises besked tidligere på dagen, hvor hun havde aflyst deres aftale i weekenden, fordi PI 3 skulle assistere Fyns Politi.
Men hun havde ikke fået svaret.
-	Hvad er der galt? spurgte Louise lidt mere skarpt.
Camilla anede lige dele irritation og bekymring i venindens stemme.
-	Ingenting, svarede hun hurtigt.
- Jeg er bare taget væk et par dage.
-	Væk?
gentog Louise.
- Væk hvor?
Jeg er nede hos min far i Præstø.
Faktisk tog jeg allerede herned i fredags, og jeg planlægger at blive ugen ud.
Jeg aner ikke, hvad der foregår hverken på Tåsinge eller på Morgenavisens kri-minalredaktion.
-	Er din far syg?
-	Nej, overhovedet ikke.
Jeg trængte bare til at komme lidt væk.
-	Væk?
gentog Louise, som om det var blevet et skældsord.
- Frederik er lige flyttet hjem fra USA, og så flytter du ud?
-	Ja, svarede Camilla kort.
-	Er I uvenner?
-	Nej, overhovedet ikke, kom Camilla næsten til at råbe.
- Jeg trænger bare lige til en pause.
-	Fra ham? spurgte Louise forsigtigt.
-	Nej, svarede Camilla og trak en stol ud fra bordet.
- Fra familielivet.
Jeg er ved at blive sindssyg af, at han hele tiden roder og regerer.
Og Markus er ved at drive mig til vanvid med al den larm og ballade og venner, der valfarter ind og ud af lejligheden.
Jeg havde jo lige vænnet mig til, at det bare var mig, der var derhjemme.
Nu er der folk nonstop.
I sidste uge lykkedes det mig i sidste sekund at få afværget, at Frederik byggede et tempereret vinrum ude bag ved køkkenet.
-	Men sidst vi talte sammen, ville du da selv have et ekstra walk-in-closet derude,
mindede Louise hende om.
-	Ja, sagde Camilla, - men det var jo til os alle sammen.
Til overtøj og støvler og den slags.
Men nu har Frederik så fået gennemtrumfet, at vi skal have et safe-room i lejligheden.
Et værn imod kidnapning og en sikkerhedsforanstaltning, hvis en af os befinder os i lejligheden, mens der bliver begået indbrud.
Camilla mærkede, hvordan bare det at tale om det gjorde hende irriteret.
-	Så i stedet for at forsøge at skræmme folk væk, hvis vi opdager ubudne gæster, skal vi nu styrte ind og gemme os i en boks.
Jeg kan ganske enkelt ikke holde det ud.
Louise var begyndt at grine, men nu blev hun alvorlig.
Det er ærlig talt ret fornuftigt, sagde hun.
- I befinder jer på listen over landets rigeste familier.
-	Frederik gør, afbrød Camilla.
-1 gør klogt i at træffe den slags private sikkerhedsforanstaltninger, fortsatte Louise uanfægtet.
-	Men for fanden, vi kan da ikke sidde og gemme os i en boks! udbrød Camilla så højt, at hendes far et øjeblik efter åbnede døren og spurgte, om der var noget galt.
Camilla rystede hurtigt på hovedet og forsøgte at smile til ham, mens hun mimede, at hun snart kom.
Og hun skulle også lige til at sige farvel, da Louise fortsatte.
-	Kan du ikke gøre mig den tjeneste at bruge din Infomedia-adgang og samle alt, hvad der har været skrevet om drabet på Tåsinge?
bad veninden.
-	Jeg har taget fri, svarede Camilla og havde ikke det mindste lyst til at bruge aftenen på at grave i avisens arkivbase.
-	Men dit login virker vel stadig, selvom du har fri, gav Louise igen.
-	Sig mig, hører du overhovedet ikke, hvad jeg siger? udbrød Camilla.
- Jeg har ikke fulgt med, jeg aner ikke, hvad der er sket, og det rager mig en høstblomst!
Der blev stille mellem dem.
Længe.
-	Er der noget, du ikke fortæller mig? spurgte Louise så indtrængende.
- Jeg får en følelse af, at jeg bør være bekymret for dig.
-	Nej, svarede Camilla stille.
- Der er ikke noget galt på den måde.
Jeg har bare trukket stikket for at få lidt fred.
Sandheden er, at jeg har spillet yatzy med min far de sidste fire dage.
Jeg aner overhovedet ikke, hvad der foregår ude i den virkelige verden.
Og sådan har jeg lyst til at fortsætte lidt endnu.
Hun mærkede med det samme, at det kun gjorde veninden mere bekymret.
-	Yatzy, gentog Louise.
- Skal jeg komme over til dig?
Der lå en tyk omsorg i hendes stemme.
-	Nej, for guds skyld, afværgede Camilla hurtigt.
- Der er bare
ikke noget, der interesserer mig mindre lige nu end et drab på Tåsinge.
Hendes far var igen kommet frem i døren til stuen.
Han holdt cigaren i den hånd, der hvilede på karmen, og betragtede hende, som om han pludselig også var bekymret.
Så overgav Camilla sig og lovede at se, hvad hun kunne finde.
Hun afsluttede samtalen, og inden hun fulgte efter sin far ind i stuen, trak hun en flaske mørk rom ud fra lageret i køkkenet og spurgte, om han også trængte til en aftendram.
Louise sad stadig med sin telefon i hånden, da det bankede på døren.
Hun havde bestilt mad nede i restauranten og givet besked om, at hun selv kom ned og hentede det, hvis bare de ringede op, når den var klar.
Men tjeneren havde insisteret på, at han nok skulle komme op med bakken, og hun kunne bare sætte den ud på gangen, når hun var færdig.
Aldrig i alle de år, Camilla havde arbejdet som kriminalreporter, havde Louise oplevet, at veninden ikke tændte på en drabssag.
Det plejede altid at være hende, der ringede for at fritte Louise om detaljer og presse på for at få nyhederne først.
Det var ganske enkelt aldrig sket, at veninden bare forholdt sig passivt på den her måde og lod til at være helt ligeglad.
Camillas opførsel bekymrede næsten Louise mere end nyheden om, at Grete Milling igen var blevet indlagt på lungemedicinsk.
Melvin havde ringet og fortalt, at de havde beholdt hende, og at hun nu var indlagt og havde fået antibiotika i et drop i armen.
I morgen skulle hun scannes eller røntgenfotograferes, det kunne han ikke helt huske.
Men han var i hvert fald blevet enig med lægerne om, at han lige så godt kunne tage hjem, for de næste timer ville hun sandsynligvis alligevel ikke have glæde af, at han var der.
Louise tog imod bakken i døren og sagde, at hun selv stille-
de den ned i restauranten, når hun havde spist.
Der lå et bjerg af hvide kartofler ved siden af den hakkebøf, hun havde bestilt.
Sovsekanden var fyldt helt op, og selvom hun kun havde bedt om et glas rødvin, stod der en kvart karaffel på bakken.
Hun kom ikke til at lide nød, så længe hun var indlogeret her, så meget var hun allerede klar over.
-	Tusind tak, sagde hun.
Der er en lille bar nede bag restauranten, hvis du skulle få lyst til en øl eller en drink, sagde tjeneren og fortalte, at den ville være åben for betjening frem til klokken 23.
-	Det her er helt fint, skyndte Louise sig at sige, inden hun lukkede døren og balancerede med bakken hen til skrivebordet.
Allerede i løbet af næste formiddag stod det klart for Louise, at de havde at gøre med et offer, som lod til at være en vellidt og velfungerende kvinde, der tilsyneladende ikke havde involveret sig i et nyt kærlighedsforhold siden mandens død.
Lisa Lindén havde ligesom resten af holdet været i gang siden klokken otte om morgenen.
Hun havde endevendt Dorthe Hyllesteds privatliv og kroens økonomi.
Da Louise tidligere på morgenen talte med den unge teleeks-pert, som faktisk ikke lød det mindste svensk, var hun blevet glædeligt overrasket over at erfare, at Lindén også havde brugt den foregående aften på at læse alle de rapporter grundigt igennem, som Niklas havde sendt rundt.
Ikke en lyd om syge børn, tværtimod udtrykte hun som det første sin begejstring over at få lov at arbejde sammen med den nyetablerede rejseenhed.
Hun havde siden morgenstunden løbende holdt Louise opdateret og kunne berette, at Dorthe Hyllesteds privatøkonomi hverken bar præg af store indsatte beløb eller bemærkelsesværdige hævninger.
Kroens økonomi hang også fint sammen, den kørte faktisk med et hæderligt overskud.
Privat var der ingen store udskejelser på de
sociale medier, ingen beskeder, der vækkede mistanke, ingen billeder, der skabte anledning til jalousi.
Faktisk lod det ikke til, at afdøde havde været særlig meget om sig på de sociale medier.
Der var heller ikke noget at komme efter i beskederne på hendes telefon, den seneste sms var fra Jack Skovby, der svarede på en besked, hun havde sendt ham dagen før, hvor hun bad ham komme og ordne græsplænen foran kroen; der var nogle buske, der skulle klippes ned, og et træ, hun gerne ville have ham til at beskære.
Han bekræftede kort, at han ville være der engang mellem kl. 10 og 11.
Lisa havde antydet, at det virkede, som om Dorthe var fint dækket ind socialt med sit arbejde på kroen, der var ikke meget at hente i hendes private eller digitale liv.
“What you see,
is what you get,”
havde Lisa Lindén sagt.
Og det betød med andre ord: en død kvinde med et knust baghoved og ikke skyggen af drabsmotiv, tænkte Louise.
-	Har vi nøgler, så vi kan komme ind alle steder? spurgte hun, da Lange begyndte at tale om frokost.
- Eller skal vi have fat i en låsesmed?
-	Kroen var ikke aflåst, da vi kom herud i tirsdags, sagde Lene, som var i gang med at tømme en pose med brød og medbragt pålæg, selvom krokøkkenets køleskabe sikkert gemte noget, de kunne spise.
Louise var ikke sulten, hun havde sat sin lid til, at Lindén fandt noget i Dorthes digitale liv, som kunne guide dem fremad, og skuffelsen gjorde hende utålmodig.
De var nødt til at komme videre.
Der var allerede gået for megen tid tabt.
- Døren til afdødes lejlighed ovenpå er heller ikke låst, fortsatte Lene, - men umiddelbart er der ikke noget at komme efter.
Dog skal det siges, at vi hidtil har fokuseret på de gæster, der boede på kroen, og vidner i det hele taget.
Det var min beslutning, at det vigtigste var at finde frem til dem, der opholdt sig på kroen, da drabet fandt sted.
Louise stoppede hende hurtigt.
-	Det er så fint, jeg ville have prioriteret på samme måde, sagde hun.
- Det er fortsat vigtigst at finde vidner, der kan have set personer forlade kroen eller biler holde på parkeringspladsen.
Om morgenen var Lange mødt op i receptionen kl. 7.30 med vådt hår og friske kinder, men han havde gudskelov undladt at blære sig med, at han havde været ude at løbe, mens Louise stadig lå og sov.
Selv havde hun siddet frem til klokken 2 om natten for at læse det hele igennem.
Samtlige rapporter, de tekniske resultater, ligsynsrapporten og vidneforklaringerne.
Hun måtte give Niklas og Lene, at de sammen med de øvrige kolleger, der havde været med til at afhøre kroens gæster og tjekke tidspunkter for alibi, faktisk havde gjort et grundigt stykke arbejde.
Mens Lange og Lene havde iværksat en ny søgning i området efter gerningsvåbnet, var Niklas kørt til Odense for at mødes med de tyske turister, som via billeder på deres mobiltelefon kunne vise, at de rent faktisk befandt sig på Egeskov Slot, da drabet blev begået.
Det fremgik af tidspunkterne for, hvornår billederne blev taget.
Tre hundepatruljer var i gang i området.
Louise havde lige nået at hilse, inden de gik ud for at søge efter et muligt gerningsvåben, og som Niklas havde sagt, kunne Dorthe Hyllested være blevet slået ihjel med hvad som helst, der afsatte skarpe kanter, så det var et ret bredt søgefelt, hundeførerne var sendt ud i terrænet med.
Mens de andre var væk, havde Louise talt med formanden for Strammelse Brugerlaug.
Han tog imod hende i et lavloftet bindingsværkshus, og to katte var straks kommet frem og havde smøget sig op ad hendes ben, da hun blev vist ind i stuen.
Hun afslog kaffe, mens hun satte sig på den plaid, der var lagt over betrækket på sofaen.
Jeg er her egentlig mest for at høre, om der er noget, politiet
burde kende til i forbindelse med kroen, driften eller dens ejer, indledte hun.
Han havde besværet sat sig i en lænestol over for hende og lod langsomt fingrene glide ind mellem hinanden, mens han så ud til at veje sine ord.
-	Det vil være forkert at sige, at de holdt sig for sig selv, begyndte han så.
- Men det er jo altid svært med dem, der kommer udefra.
Det er altid, som om de er lidt reserverede eller forbeholdne, om du vil.
Louise betragtede ham.
Og genkendte indstillingen fra sin egen opvækst i Hvalsø, hvor alle, der var flyttet til, uanset hvor længe det var siden, blev ved med at være tilflyttere.
Men der er såmænd ingenting at udsætte på dem, de støtter jo altid op om os lokale og er flinke til at involvere sig.
De har i mange år arrangeret en fastelavnsfest for børnene, og første søndag i advent inviterer de på gløgg og æbleskiver i krostuen.
Louise bed mærke i, hvordan han konsekvent brugte flertalsformen, som om han ignorerede, at Dorthes mand var død, men tænkte, at det måske bare var hans måde at tale på, som inkluderede hele kroen.
-	Men det var jo ikke sådan, at vi ellers gik og fulgte med i, hvad der skete.
De havde jo deres at se til.
Det er min fornemmelse, at der er gæster nok, for der holder da altid pænt med biler på parkeringspladsen.
Louise betragtede ham, mens han talte.
Overskæggets lille svirp over mundvigene og kløften i hagen.
Der var ingen modvilje i hans ansigt, men heller ikke noget, der viste, at han led et tab, nu hvor kroen stod uden ejer.
Han tog selv fat på det, inden hun nåede at dreje samtalen derhen.
-	Der vil nok være flere, som ikke ligefrem vil begræde, hvis vi slipper for al den trafik hen til kroen.
Louise konstaterede, at det ret tydeligt fremgik, at han selv tilhørte den gruppe.
-	Var det et problem mellem kroejerne og de lokale? spurgte hun.
- Noget, der førte til konflikter?
-	Nej, på ingen måde, svarede han hurtigt.
- Der var ingen problemer.
Vi er jo bare ikke vant til, at her er så meget trafik på de små veje.
Dorthe og hendes mand havde drevet kroen i otte år, så det var vel efterhånden noget, de burde have vænnet sig til, tænkte Louise og ventede på, at han skulle fortsætte, men han bøjede sig i stedet frem og løftede den ene kat op fra gulvet, placerede den på sit skød og begyndte at stryge den over pelsen.
-	De gjorde det godt henne på kroen, kom det som en konstatering.
- De arbejdede hårdt, og det var flot, at de også formåede at trække folk til uden for sæsonen.
Det er jo trods alt noget, alle på egnen har haft glæde af.
Louise nikkede og lyttede, mens han fortalte, at de lokale gårdbutikker og det store økolandbrug alle sammen var nødt til at skrue ned uden for højsæsonen, mens det lod til, at Strammelse Kro havde holdt sig kørende i lavsæsonen uden at lukke ned i perioder hen over vinterhalvåret.
-	Gad vide, hvad der nu kommer til at ske med kroen, funderede han, mens han med rolige bevægelser blev ved at stryge hen over kattens tyg.
-	Det er nok for tidligt at sige, svarede Louise og takkede for hans tid.
Hun bad ham blive siddende og forsikrede ham om, at hun selv var i stand til at finde ud.
De andre sad om bordet og var i gang med at spise frokost, da Louise kom tilbage.
Lene Borre meddelte, at hundepatruljerne stadig
ikke havde fundet noget, der kunne identificeres som gerningsvåben til drabet.
De har forladt kroen, men fortsætter i retning over mod Breg-ninge, sagde hun og tilbød Louise en rundtenom med leverpostej.
Hun rakte sin tallerken frem og tog imod, mens hun spurgte, om der var kommet noget fra de få overvågningskameraer, de havde været i stand til at lokalisere.
Lange rystede på hovedet og fortalte, at alt materiale ville blive indsamlet og set igennem.
Louise spiste et stykke mere, mens de opdaterede hende om, hvad der i korte træk var absolut ingenting.
De sad alle sammen lidt i tavshed, så rettede hun sig energisk
op.
-	Jeg vil gerne have, at vi gennemgår kroen minutiøst, sagde hun og så rundt på dem.
- Vi starter forfra.
Endevender hele kroen, finder alt, hvad her er at finde.
I skal ind i alle sprækker og revner.
I skal se under og bag ved alt.
I det samme summede hendes mobil.
Hun undskyldte og rejste sig, da hun så, at det var en sms fra Jonas.
"Grete bliver udskrevet fra hospitalet nu, har lige talt med Melvin.
Han siger, hun skal op til deres egen læge på Gammel Kongevej, men hun kan næsten ikke gå.
Er det ok, at jeg tager hjem fra skole og hjælper dem?”
Han havde tilføjet et hjerte.
Louise overvejede at ringe, men sendte i stedet en thumbs-up og et hjerte tilbage.
Hun ville ringe til Melvin senere.
Det lød brutalt i hendes ører, at den ældre dame, som godt nok var noget yngre end Melvin, blev sendt hjem, umiddelbart efter at hendes infektionstal havde været så høje.
Men de måtte have fået styr på det, og det trøstede hende.
-	Nu endevender vi hele lortet, gentog Louise beslutsomt, da hun kom tilbage til bordet.
- Jeg er med på, at I allerede har søgt efter gerningsvåbnet, men nu leder vi efter et motiv.
Og vi leder alle
steder: linnedrum, kælder, loft.
Kontoret, alt skal gennemsøges.
Se efter mapper, breve, beskeder.
Hold øje med alt, der kan give anledning til uvenskab, gæld, afpresning.
Jalousi, sex, had.
Slibrige informationer om gæsterne.
Hun tav et øjeblik, inden hun fortsatte:
-	Og vi tager os god tid.
Det her er vigtigt, og man kommer let til at overse noget.
De andre havde forstået, de nikkede kort og var ved at rejse sig, da Lene fortalte, at Jack Skovby havde kontaktet dem for at høre, om der var sket fremskridt.
-	Vi har også et par journalister, der er ret vedholdende, men jeg har sendt dem videre til Grube.
Du må sige, hvis du selv vil tale med dem, tilføjede Niklas.
Louise rystede på hovedet og sagde, at det var fint, at vicepoliti-inspektøren havde kontakt med pressen indtil videre.
-	Lange, kan du ikke tage en ny snak med Jack Skovby, når vi er færdige med at gennemsøge kroen.
Det var ham, der fandt hende, og lad os se, om vi måske vinder noget ved, at du starter helt forfra med ham.
Vicepolitiinspektør Grube i Odense havde forsøgt at imponere hende ved at sige, at Lange var manden, der huskede, hvad folk fortalte, at han var god til detaljer og så alting.
Nu kunne han så få lov at bevise sit værd, tænkte hun.
Louise havde sendt Niklas og Lene op for at gennemsøge Dorthe Hyllesteds private lejlighed, selv var hun gået i gang i receptionen, hvor også restaurantens bestillingsbog lå.
Lange var forsvundet ud i linnedrummet og tog derefter køkkenet og kokkens ordrebøger og kontaktinformationer.
Hun sad og gennemgik kroens reservationer, da Grube ringede.
En kollega fra Odense havde allerede kontaktet de gæster, der havde reservationer, og meddelt dem, at kroen var lukket grundet
dødsfald.
Men det havde næppe forbigået nogens opmærksomhed, for det fremgik tydeligt i aviserne, at kroen var drabssagens gerningssted og derfor var lukket ned i forbindelse med efterforskningen.
-	Hvad har vi til pressen i dag? spurgte vicepolitiinspektøren.
-	Ingenting, svarede Louise kort for hovedet.
-	Motiv, mistænkte?
Jeg overvejer at indkalde til et pressemøde senere i dag for at imødekomme de journalister, der bliver ved at ringe ind og rykke for en opdatering.
-	Vi har ingenting, gentog Louise og skulle lige til at minde ham om, at hun rent faktisk ikke skulle melde ind til ham.
Men hun tog sig i det, for så længe han holdt kontakten med pressen, slap hun selv for at blive forstyrret.
- Vi er netop nu ved at gennemsøge kroen og afdødes private bolig, vi har genafhørt vidner og taler senere i dag igen med manden, der fandt hende.
Det er, hvad jeg har til dig.
-	Men det er der jo ikke rigtig nogen nyhed i, påpegede han.
-	Nej, erkendte hun.
- Men det viser, at vi arbejder indædt på at finde et motiv til den forbrydelse, der har fundet sted.
I det samme hørte hun Lene Borre kalde på hende oppe fra førstesalen.
Jeg er nødt til at gå, sagde hun og lagde på, da Lene Borre kom til syne på trappen.
-	Kom, sagde Borre og vinkede hende utålmodigt med.
Louise stak hurtigt sin mobil i lommen og fulgte efter.
Lene Borre førte hende med ned langs rækken af hotelværelser hen til døren for enden af gangen, som førte ind til privaten, hvor Dorthe Hyllested selv havde boet.
Der er noget, du skal se, sagde Lene ivrigt og næsten trak Louise med ind i lejligheden.
Louise kantede sig forbi de bunker, Niklas havde stablet på gulvet, mens han var i gang med at gennemgå indholdet af et stort chatolskab.
Selv var han ikke at se noget sted.
-	Følg med, kommanderede Lene og skubbede Louise foran sig gennem den lille stue, der ikke bestod af andet end chatolskabet, en sofagruppe og et tv.
Louise nåede at registrere en dør, der førte ind til et soveværelse, en lille mellemgang, hvor der så ud til at ligge et badeværelse.
Men det var køkkenet, de havde kurs imod.
Det hele var holdt i hvidt og blåt og mindede hende om en sydlandsk restaurant.
Spisebordet og stolene var malet himmelblå, og på væggen hang der plakater med citroner og oliventræer.
På en krog ved vinduet var fastgjort et par kraftige, tørrede hvidløgsranker.
Hun forsøgte at tage det hele ind, da Niklas i det samme kom frem i den smalle dør, der stod åben ved siden af komfuret.
Hun nåede kort at overveje, om den førte ind til et spisekammer, eller om det var en trappe, der ledte ned fra førstesalen.
-	Der er noget, du skal se, sagde Lene igen, og Louise kunne ikke undgå at lægge mærke til det blik, efterforskeren hurtigt sendte sin yngre kollega, inden han trådte til side og lod Louise komme forbi.
Hun trådte ud i en lille mellemgang og standsede så brat op.
Bag sig mærkede hun Niklas, fornemmede hans ånde mod sin nakke, mens hun blev stående i døråbningen og stirrede ind i et trangt rum.
Værelset var dunkelt og uden vinduer.
Helt smalt, måske bare halvanden meter bredt og omkring tre meter langt, lå det gemt væk bag køkkenet.
Uden tvivl et gammelt spisekammer, tænkte Louise og noterede sig, at der var en køkkendør lige uden for værelset på den smalle afsats mellem køkkenet og rummet.
Hun stod et øjeblik og stirrede ind i rummet, mens tankerne forsøgte at koble informationerne sammen.
Langs væggen stod en skibsbriks med skuffer under, over den var en sengelampe tændt ved hovedgærdet.
Sengetøjet lå i en rodet dynge midt på sengen, som om den lige var blevet forladt.
På et lille, lavt bord ved den modsatte væg stod en emaljeskål og et halvtømt glas mælk.
På gulvet ved siden af bordet lå en ske og en væltet gammel børnestol.
Louise hørte Langes stemme inde fra stuen, da hun tog et skridt ind i rummet og betragtede Anders And-bladene og legetøjet på gulvet.
Først nu lagde hun mærke til dyremotiverne på dynebetrækket.
Skålen på bordet var halvt fyldt med opblødte cornflakes og mælk, overfladen var stivnet og brun, og der var tydeligt blevet drukket af mælkeglasset.
Ved siden af glasset lå en lille, lyseblå, slidt bamse med en rød hue på.
Ud over bladene på gulvet var det byggeklodserne, et slidt legetøjsfly og en lille bold, der fangede hendes blik.
Hun lod blikket glide op på væggen til plakaterne og en lav reol med tøjdyr og mere legetøj.
Andet var der ikke i værelset.
-	Hvad er det her? hørte hun Lange spørge bag sig.
Louise trådte endnu et skridt frem og løftede op i dynen.
Den var nok ikke mere end en meter lang, tænkte hun.
-	Så her var et barn, konstaterede hun og vendte sig mod de andre.
De havde ingen børn, svarede Niklas, som havde givet plads til Lange, så han også kunne se ind.
Louise kunne se, at de tænkte det samme.
Hvis Dorthe havde passet et barn, og ingen havde nævnt det, var det, fordi ingen var bekymrede for, om der var tilstødt barnet noget.
Det ville man være i det øjeblik, man hørte om drabet, og enhver forælders første reaktion ville være at kontakte politiet.
De stod lidt i tavshed og betragtede rummet.
Hvem er barnet, når det ikke er hendes? spurgte Louise og blev stående.
Hun gik hen til skrivebordet og vendte de tegninger, der lå i reolen.
-	Fire eller fem år, gættede Lene henne fra døren.
Louise nikkede, hun var ikke så skarp til det med at bedømme børns alder, men det var også hendes bud.
Deromkring.
-	Barnet må vel være blevet hentet, inden drabet fandt sted, konkluderede Lange, - og så har Dorthe ikke nået at rydde op herinde.
-	Ville man indrette et helt værelse til et barn, man bare passer en gang imellem? spurgte Louise undrende.
-	Kan det være til søsterens barn? foreslog Lene.
De nikkede alle tre tøvende.
Hun sagde ikke noget om et barn, der blev passet, sagde Niklas, som dagen før havde talt med Dorthes søster.
-	Så er det måske en venindes, foreslog Lene.
- Men igen.
Ville forældrene så ikke have kontaktet os med det samme?
Ville de ikke have været oprevne og nervøse over, at deres lille barn havde været så tæt på, da drabet fandt sted?
Louise gav hende ret.
I det mindste ville de havde meldt sig og fortalt, at de havde været på kroen for at hente barnet, fortsatte Lene.
Louise nikkede igen uden helt at høre efter.
Hun stirrede på
sengen og på skålen med den størknede morgenmad.
Forsøgte at se det for sig.
Dorthe, der stod tidligt op for at gøre klar til kroens morgenservering.
Niklas havde fortalt, at der var morgenmad kl. 7.30-10, så hun har senest været nedenunder kl. 7 for at forberede morgenbuffeten.
På et tidspunkt kunne hun så været gået op i privaten for at give barnet en skål cornflakes og et glas mælk.
Og hvad så?
Hun løftede en T-shirt op fra sengen for at se, om der lå mere, men der var kun overdelen.
Ingen bukser eller kjoler, ingen taske eller lille kuffert.
Ingenting.
Kun det her og så kurve med legetøj i reolen.
Hun trak skufferne under sengen ud.
I den ene lå der undertøj, strømper, nattøj og sengetøj.
I den anden mere legetøj, noget, der lignede en skilt togbane, og en masse plastikdyr til en bondegård, der lå som spredte længer i en papkasse.
De andre fulgte opmærksomt med i hendes søgen ude fra den lille afsats.
På væggen inden for døren hang en gammel træølkasse, som var malet gul og blev brugt som bogreol.
Der lå også et penalhus i reolen sammen med nogle farvesager, men ingenting, der afslørede, hvem det lille barn i det ekstra værelse kunne være.
De stod alle tre et øjeblik i tavshed.
-	Interessant, sagde Louise så og fulgte efter de andre tilbage til køkkenet.
Lene var begyndt at åbne køkkenskabene.
- Og ingen har talt om et barn, Dorthe har taget sig af her på kroen?
-	Nope, svarede hun og pegede ind i skabet.
- Pålægschokolade, figenpålæg, chokopops, små juicebrikker.
Kakaomælk.
Hun remsede lidt mere op, mens Louise så ind i skabet med service og fandt børnetallerkener og glas med tegneseriefigurer, som hun selv ville mene tilhørte et barn, der var endnu yngre end barnet inde på værelset.
Oldfruen må vel kende til det, hvis Dorthe har haft et barn boende, foreslog Lange og så på de to lokale betjente.
Lene Borre nikkede langsomt.
-	Jeg skal være ærlig at indrømme, at jeg ikke spurgte ind til et barn, da jeg talte med Eva Nørgaard, svarede hun, - men hun nævnte heller ikke noget, da jeg bad hende fortælle, hvem der opholdt sig på kroen frem til drabet.
-	Vi taler med hende igen, besluttede Louise og spurgte, om Lange havde fundet noget af interesse nedenunder.
Han rystede på hovedet og sagde, at han ikke var stødt på noget.
Louise nikkede.
-	Men først skal vi finde ud af, hvem barnet er, så vi kan tale med forældrene.
De begyndte at gå ned.
Louise overvejede, om hun skulle tage planterne fra vindueskarmene med nedenunder, men nede på kroen var der heller ingen til at passe dem.
I stedet gik hun hen og åbnede det ene stuevindue lidt på klem, så den indelukkede fornemmelse i stuen slap ud.
Bag sig hørte hun Lange smække køkkendøren.
Det her er formentlig den indgang i privaten, hun selv har benyttet, så hun ikke skulle igennem kroen, hver gang hun gik, sagde han, da han kom ind i stuen.
- Har vi tjekket, om nogen kan være kommet ind den vej?
Om døren dernede har været brudt op, så man kunne slippe uset ind på kroen?
Der er ingen tegn på indbrud, svarede Niklas hurtigt, som om han ville understrege, at de selvfølgelig havde undersøgt det.
Men han lød ikke helt overbevisende, tænkte Louise.
Nedenfor er der en gård.
Oldfruen kalder den solgården.
Den er muret op, så man ikke kan se ind fra hverken vejen eller parkeringspladsen.
Det er i virkeligheden bare en lukket gårdhave.
Lange og Louise var allerede på vej tilbage mod køkkendøren, og inden de begyndte at gå ned ad bagtrappen, rakte Lange Louise et par latexhandsker fra sin lomme.
Låsen på døren var en almindelig smæklås, det gav et højt klik, da han drejede den rundt og skubbede døren op.
Han lod Louise gå forbi, inden han selv studerede døren i sin søgen efter tegn på indbrud.
Havebord, stole, parasolfod.
Resten af det lille indelukke var indrettet som legeplads.
Gyngestativ, sandkasse og et lille badebassin, som nu lå sammenfoldet op mod muren.
Der lå legesager og løbehjul, en cykel og bolde i flere størrelser spredt rundt på fliserne.
Louise tænkte, at der var nok til at underholde en mindre børnehave, mens hun lod blikket glide rundt.
Der var ingenting, der så ud til at blive brugt til voksenafslapning, ingen solsenge eller vippestole, hvor man kunne tage en eftermiddagsslapper.
Pladsen udenfor var helt tydeligt et børnedomæne.
- Hvem har nummeret til søsteren i Thisted? spurgte Louise, da de kom tilbage til de andre i krostuen.
Der gik kun et øjeblik, før Niklas havde fundet det frem på sin computer.
Det var ikke så meget værelset bag køkkenet, der gav hende en sær sitrende fornemmelse.
Det var mere legepladsen ude bagved, der føltes helt forkert.
Hun tog imod sedlen og trak sig tilbage mod receptionen for at foretage samtalen i fred.
-	Nej! sagde Dorthes søster med det samme, da Louise spurgte, om hendes søster havde et barn, selvom hun stod opført som barnløs.
-	Min søster havde ikke børn.
Hun drømte i mange år om at få det, men det lykkedes dem aldrig, og til sidst var det min opfattelse, at hun sluttede fred med det.
Men Dorthe elskede børn, så jeg kan da sagtens forestille mig, at hun indimellem kan have passet et barn for en veninde eller måske naboerne.
Louise nikkede til den mulighed, men det her lignede bare ikke en børnepasning, det virkede mere permanent.
Jeg har ikke hørt hende tale om et barn, men jeg skal da også blankt erkende, at jeg nok heller ikke ligefrem var den, der spurgte ind til omgangskredsens børn.
Jeg ville jo ikke såre hende.
Måske var det forkert af mig, men jeg følte nok bare, at det ville være at gnide salt i såret.
Det har længe været lidt svært, når vi var sammen i familien, og hun blev viftet om næsen med mine børn.
De tiltrak sig altid opmærksomheden.
Måske var det mest mig, der følte sådan, fordi jeg vidste, hvor meget hun ønskede sig sine egne.
Hendes stemme blev tyk, og hun rømmede sig.
-	Har I fundet frem til noget? spurgte hun så, da hun havde fået stemmen under kontrol.
-	Desværre ikke, svarede Louise, - lige nu prøver vi at finde ud
af, hvem barnet kan være.
Vi har en formodning om, at barnet sov på kroen natten op til drabet.
Og det er muligt, at barnets forældre har set noget, som vi endnu ikke kender til.
Men det undrer os, at de ikke selv har meldt sig.
Derfor overvejer vi den mulighed, at barnet boede permanent hos Dorthe.
Men hun havde ikke noget barn, indvendte søsteren igen.
- Jeg har aldrig hørt noget om, at der skulle bo et barn på kroen.
-	Hvad med et plejebarn? foreslog Louise.
- Det er jo oplagt for en kvinde, der ønsker sig et barn, men ikke selv er i stand til at blive gravid.
-	Det ville hun da have fortalt, udbrød søsteren med det samme.
Louise tøvede lidt, overvejede, om det her var et spørgsmål,
man burde stille ansigt til ansigt og ikke igennem en telefon, men der var ikke rigtig tid.
Nu spørger jeg direkte, og jeg ved godt, at det kan komme til at lyde forkert.
Men kan din søster have fået et barn uden for ægteskabet?
-Altså efter Nils døde? spurgte søsteren forvirret.
- Det er jo ikke mere end et halvt år siden!
-	Nej, jeg mener, om din søster kan være blevet gravid med en anden, mens hun var gift.
-	Nej, er du gal!
Det ville hun da ikke have holdt hemmeligt, udbrød søsteren.
- På et tidspunkt havde jeg en fornemmelse af, at det ikke gik så godt mellem Dorthe og Nils, men jeg tror ikke, at hun på noget tidspunkt overvejede at gå fra ham.
Hvis det er det, du mener?
-	Jeg mener ikke rigtig noget, skyndte Louise sig at sige.
- Men vi er nødt til at vende alle muligheder.
Dorthe fik aldrig børn.
Nu begyndte søsteren at græde, og Louise fortrød, at hun var gået for hårdt frem.
-	Jeg taler med hendes personale, de kan sikkert fortælle, hvor-
dan det hele hænger sammen.
Du må undskylde, at jeg forstyrrede dig med noget, som vi måske kan få afklaret her.
-	Det er helt i orden, hikstede søsteren og tog en dyb indånding.
-	Jeg forstår godt, at I skal spørge.
Jeg har bare så ondt af hende, fordi hun ikke nåede alt det, hun drømte om.
Hun var slet ikke færdig med livet.
Hun var først lige begyndt at komme sig over Nils.
-	Det er også helt urimeligt, når sådan noget som det her sker, medgav Louise og lod hende tale lidt, inden hun nænsomt rundede samtalen af.
-	Det er ikke Dorthes barn, sagde hun til de andre, da hun kom tilbage i krostuen.
- Vi skal have fat i kokken.
Pludselig slog det mig, at det kan være hans barn.
Hvis vi nu forestiller os, at han ikke er sammen med moren, vil det jo give mening, at han tager barnet med på arbejde de dage, det er hos ham.
Det er vel meget sandsynligt, at han har lavet en ordning med Dorthe om, at barnet må være her, når han er på vagt, og så giver det mening, at de har indrettet et værelse, hvor barnet kan blive puttet, så de kan holde sengetiderne, selvom faren først er sent færdig med at arbejde.
Hun kunne sagtens se for sig, hvordan kokken bar sit sovende barn ud i bilen, når han fik fri.
-	Jon har ingen børn, sagde Lene hurtigt.
- Det var mig, der talte med ham i går.
Han bor inde i Svendborg, og jeg vil blive meget overrasket, hvis det skulle vise sig, at han nogensinde har interesseret sig for piger, hvis du forstår, hvad jeg mener.
Louise betragtede hende et øjeblik.
-	Hvorfor skulle han ikke kunne have et barn?
Hvad har det med sagen at gøre?
Han er til mænd, sagde Lene på en måde, som fik Louise til at tænke, at havde betjenten haft en staveplade, så havde hun brugt den.
Hun nikkede.
-	Det forstår jeg, men det er jo set før, svarede hun og vendte sig mod de andre.
- Vi må have en snak med oldfruen og høre, hvad hun kender til barnet.
Den samtale tager jeg selv.
Lad os blive færdige med at gennemsøge kroen og lejligheden ovenpå.
Og så håber jeg, at Lindén i mellemtiden får noget ud af afdødes mobil og mailkonto.
-	Det kan fandeme ikke passe, at der ikke er en åbning noget sted overhovedet, udbrød Niklas frustreret, da de efter endt gennemsøgning igen sad omkring bordet i krostuen.
Han lænede sig frem mod computeren og opsummerede, at de endnu ikke havde hørt fra vidner, der havde set nogen forlade kroen omkring drabstidspunktet.
Og heller ingen, der kunne lede dem i retning af et motiv.
-	Jeg har en stærk fornemmelse af, at der er et personligt motiv bag drabet.
Jeg tror ikke på, at hun blev slået ned i forbindelse med et indbrud eller anden form for berigelsesforbrydelse.
Jeg kan ikke se, hvad de skulle have taget.
Han så rundt på de andre.
Louise var tilbøjelig til at give ham ret.
Hun troede heller ikke på, at Dorthe havde overrasket en indbrudstyv.
-	Enig, sagde hun højt for at bakke op om, at han i det mindste bød ind med noget.
- Det er svært at se en forbindelse til kroens gæster og driften omkring kroen.
Men det skal ikke forhindre os i at lede videre.
-	Vi spilder bare vores tid, mumlede Niklas, men han klappede hurtigt i, da Lange vendte sig mod ham.
Man spilder aldrig tid ved at gøre tingene grundigt, bed den gamle efterforsker.
Louise lod de to om at slibe kanter og vendte sig mod Lene.
Hvad ved vi om oldfruen
? spurgte hun.
-	Eva Nørgaard bor ikke ret langt herfra.
Knap en kilometer, vil jeg tro.
Hun har arbejdet på kroen, siden Nils omkom, og er den eneste fastansatte ud over kokken.
Niklas rakte en ny seddel over bordet med oldfruens adresse.
-	Jack Skovby kommer forbi inden for en times tid, mindede hun Lange om.
- Jeg synes, du skal tage den helt forfra med ham.
Spørg ind til, hvordan stemningen omkring kroen er, om der er lokale, som kan være på kant med Dorthe.
Eller kontroverser, vi ikke kender til.
Han nikkede uden at lade sig mærke med, at han måske ikke ligefrem behøvede en læremester.
Igen noterede Louise sig, hvor befriende det var, at hun ikke behøvede at veje sine ord i ren rædsel for at støde nogen, på den måde slap de for at bruge tid på at pisse territorier af.
-	Ser Lindén på ordrebøgerne? spurgte Lene og så på Louise.
- Jeg mener, måske er der noget at hente i de reservationer, der har været foretaget gennem den seneste tid.
Stamgæster, dem, der kommer her med jævne mellemrum.
De kender jo også kroens ansatte.
Selvom vi tror, at motivet skal findes blandt Dorthes private relationer, kan der jo godt være noget at hente, hvis vi afhører de folk, der er kommet her jævnligt.
-	Enig, sagde Louise hurtigt.
- Der kan sagtens være noget at hente.
Lige nu er Lindén på alt det digitale, og derefter beder jeg hende lave en liste med de gæster, der kunne være stamgæster.
Så taler du med dem.
Lene nikkede.
Det lod til, at Niklas havde affundet sig med, at de skulle hele vejen rundt.
Over der, hvor gærdet var allerhøjest, og han så allerede lidt træt ud.
Alligevel var han den første til at rejse sig og skubbede stolen ind under bordet for at signalere, at han var klar.
-	Jeg går op og fortsætter i lejligheden, meddelte han og forsvandt ud mod trappen.
Lene rejste sig og fulgte efter, mens Lange tømte sin kaffekop.
-	Du taler med Jack Skovby, gentog Louise, og han nikkede.
- Han må have kendt kroparret godt, hvis han er kommet her, siden de overtog stedet.
-	Skal vi have teknikerne ud og se på det børneværelse? spurgte han.
-	Jeg synes, vi skal tale med Skovby og oldfruen først og se, om der ikke findes en enkel forklaring, og så skal vi have fat i barnets forældre.
De må have været tæt på Dorthe, for det ser ud, som om barnet har tilbragt en del tid her med tøjet i skufferne og alle legesagerne.
Forældrene kan forhåbentlig lede os lidt ind i det privatliv, hun må have haft ved siden af kroen.
Lige nu får man jo mest en fornemmelse af, at hun slet ikke havde en privat omgangskreds.
Det lyder nærmest, som om hun brugte al sin tid på at få kroen til at løbe rundt.
Der må være nogle venner og bekendte, som kan fortælle os noget.
-	Men ingen har henvendt sig, påpegede Lange.
Louise rystede på hovedet og gav ham ret.
-	Lad os se, hvad der kommer ud af det, når Lindén er færdig med Dorthes mobil.
Alle har et privatliv, nu skal vi bare finde ud af, hvad Dorthe brugte sit på.
-	Og et kærlighedsliv, tilføjede han.
-	Måske, også det.
Det er sjældent, man møder folk, som udelukkende omgås arbejdsrelationer, sagde Louise, men kom i det samme i tanke om sig selv.
Hvad havde hun af relationer ud over Camilla og sin familie?
Ikke rigtig nogen.
Hun brugte selv det meste af sin tid sammen med dem eller på sit arbejde.
-	Måske er det alligevel ikke så sjældent, når man er selvstændig, tilføjede hun så.
- Selvstændige har sikkert rigeligt at gøre med at få det hele til at hænge sammen.
Lange gav hende ret, og det gav faktisk mening.
Dorthe måtte have haft nok at se til, efter hun blev alene om at drive kroen.
-	Vi ses senere, sagde Louise og rejste sig med oldfruens adresse i hånden.
Louise skulle lige til at sætte sig ind i bilen, da en Land Rover svingede ind på parkeringspladsen.
Hun blev afventende stående og fulgte manden med blikket, da han slukkede motoren og steg ud af bilen.
-	Er du Jack Skovby? spurgte hun, da han havde smækket bildøren.
Han nikkede.
Blikket søgte flere gange over mod kroens bagindgang, da han gik hende i møde.
-	Det var mig, der fandt hende, sagde han og rakte hånden frem.
- Jeg fatter ikke, den slags kan ske her.
Eller at hun ikke er her mere.
Louise tog hans hånd og præsenterede sig.
-	Tak, fordi du kommer, sagde hun.
- Vi er glade for, at du tager dig tid til at tale med os.
-	Det er helt i orden, svarede han og strøg det kraftige, brune hår væk fra ansigtet, men vinden slog det hurtigt frem igen.
Louise aflæste ham til at være midt i trediverne.
Han var muskuløs og bredskuldret under den blå Helly Hansen-fleece, og man var ikke i tvivl om, at han brugte det meste af sin tid udendørs.
Han havde grønne, følsomme øjne og en vejrbidt kæbelinje, der med det samme mindede Louise om Eik.
Hurtigt trak hun blikket til sig, da hun blev klar over, at hun studerede ham lidt for nøje.
Min kollega venter på dig derinde, sagde hun og forsøgte at lyde upåvirket, - vi håber, at du kan fortælle os om det barn, som har opholdt sig her på kroen.
Han så et øjeblik uforstående på hende, så rystede han langsomt på hovedet.
-	Dorthe og Nils havde ingen børn, det ved jeg med sikkerhed.
Nu var det ham, der studerede hende.
-	Passede Dorthe Hyllested indimellem barn for nogen, eller kan hun have fået et plejebarn?
Han var tavs, som om han ventede, at der kom mere.
Men så rystede han igen langsomt på hovedet.
-	Her boede ingen børn.
Hvad får jer til at tro, at her var et barn?
Hans hvide tænder glimtede i det gyldne efterårslys.
-	Vi så børneværelset ovenpå og alle legesagerne ude i gården.
-	Det er ikke noget, jeg har hørt om, sagde han og rystede igen på hovedet.
- Jeg er kommet her igennem de sidste syv-otte år og kender Dorthe ret godt.
Jeg har aldrig set hende med et barn.
Altså ud over gæsternes.
-	Du har altså kendt kroparret, siden de flyttede til Tåsinge? konstaterede Louise.
Han nikkede og drejede ansigtet lidt væk.
Hun så ham tage en dyb indånding, inden han igen vendte sig mod hende.
-	Jeg er kommet her en del, nøjedes han med at gentage, som om det dækkede over de år, han havde kendt dem.
Det vil være godt, hvis du kan fortælle os lidt om, hvem hun var.
Om der er ting i hendes liv, vi skal være særligt opmærksomme på.
Folk, vi bør tale med.
Louise havde netop bedt Lisa Lindén om at se på Dorthe Hyl-lesteds liv i tiden, inden hun og Nils flyttede til Tåsinge.
Det eneste, hun vidste, var, at Dorthe havde mødt Nils, mens de begge arbejdede på Munkebjerg Hotel, hvor han blev ansat, efter han flyttede fra Herning, og hun havde arbejdet som receptionist.
-	Jeg har truffet hendes søster et par gange, når hun har været på besøg.
Og forældrene en enkelt gang, sagde han.
-	Hvad med veninder? spurgte hun og så søgende ind i hans grønne øjne.
Han trak på skuldrene og så igen væk.
-	Så godt kendte jeg hende heller ikke, svarede han, men vendte så igen blikket mod Louise.
- Hun sås selvfølgelig med folk på egnen.
Hun var social, og folk kom jo også her på kroen, men jeg har ikke mødt nogen veninder udefra.
De stod lidt over for hinanden uden at sige noget.
Hun mærkede en svag duft af sandeltræ og den friske luft, der hang i hans tøj, og fornemmede, at han var mere berørt over drabet, end han gav udtryk for.
Så pegede hun ind mod køkkenet.
-	Lange er inde i krostuen, du kan bare gå ind.
Bindingsværkshuset var hvidkalket, og stråtaget havde set bedre dage.
Ude fra vejen lignede det et botanisk udstillingsvindue, hvor planterne i karmene ikke lod til at slippe meget lys ind gennem de småsprossede ruder.
Louise stod på trappestenen og ringede på, da der kom en sms fra Niklas.
Hun havde allerede ringet på to gange og lagde igen fingeren på klokken og holdt den nede længe nok til, at lyden nåede hele vejen op på første sal, hvis Eva Nørgaard lå og hvilede sig.
“57.500 kr. sammenrullet og gemt i en kagedåse i køkkenet” stod der.
Hun skulle til at sende en sms tilbage og rose ham, da døren endelig blev åbnet af en ung kvinde, som ikke kunne være meget mere end først i tyverne.
Hendes hår var kort og mørkt, striben med piercinger gik hele vejen op langs øret, og hun så bleg og udmattet ud.
Louise sagde sit navn og forklarede, hvorfor hun var kommet, og pigen præsenterede sig tøvende som Lea.
- Min mor er ikke hjemme, sagde hun lidt studst og stirrede ned i gulvet.
- Hun er nede for at handle.
Louise afventede, om hun ville blive inviteret indenfor, mens de ventede på moren, men det lagde datteren ikke op til.
-	Jeg venter bare på hende herude, sagde hun så og pegede hen mod bilen.
-	Min mor er helt ødelagt, kom det fra Lea, inden Louise begyndte at gå tilbage.
- Hun har slet ikke været i seng i nat.
Da jeg kom i morges, lå hun stadig inde på sofaen.
Hun kan ikke tåle mere død.
I det samme bremsede en kvinde på cykel op og stoppede ved siden af dem.
Louise trådte et skridt tilbage, og datteren kom frem i døren.
-	Mor, det er politiet, der er kommet for at tale med dig.
Eva Nørgaard løsnede det tørklæde, hun havde om halsen, og betragtede Louise.
Hendes hår var samlet i nakken, og øjnene virkede blanke, men Louise tænkte, at det kunne være vinden, der havde fået tårerne frem under cykelturen.
-	Nu skal jeg være der, sagde hun mat.
- Jeg ventede ikke, at I ville komme for at tale med mig.
Jeg har allerede fortalt om mit arbejde på kroen til de to betjente, der var her i går.
Louise forklarede, at hun ledede Rejseenheden, som var blevet tilkaldt for at assistere Fyns Politi med opklaringen.
-	Jeg har allerede læst din vidneforklaring, sagde hun.
- Jeg kommer for at tale med dig om barnet, sagde hun.
Oldfruen havde taget en pose op fra cykelkurven og rakte den til sin datter.
-	Sætter du lige den her ind i køkkenet? bad hun og lagde heller ikke an til at byde Louise indenfor.
-	Barnet? gentog hun og så undrende hen mod Louise, mens hun stillede cyklen op ad huset.
-	På kroen, uddybede Louise.
- Vi så børneværelset oppe i lejligheden og legesagerne nede i gården.
Som led i efterforskningen vil vi gerne have fat i barnets forældre.
-	Der er ikke noget barn, svarede oldfruen kort.
Men lidt efter tilføjede hun.
- Jeg har i hvert fald aldrig hørt, at der skulle være et børneværelse oppe i lejligheden.
Efter Nils gik bort, boede der jo kun Dorthe.
Hun åbnede sin frakke, som om hun havde det for varmt oven på cykelturen.
-	Jeg kan ikke udtale mig om solgården, for der kom jeg aldrig, fortsatte hun.
- Jeg har altid respekteret, at Dorthe ikke vil have sine ansatte ind i den private del af kroen.
Det er kun rimeligt, at hun får lov at adskille sit arbejde og sit privatliv.
Ellers kan hun jo aldrig holde fri.
Det gav Louise hende ret i.
Men har hun passet et barn ...?
forsøgte hun igen.
-	Ikke hvad jeg ved af, afbrød oldfruen.
Nu havde hun stillet sig op i døren, og Louise forstod, at resten af samtalen kom til at foregå herude.
-	Kender du nogen i Dorthes omgangskreds? spurgte hun i stedet.
- Veninder, venner?
Hvem så Dorthe, når hun ikke var på arbejde?
Det lod et øjeblik til, at Eva Nørgaard tænkte sig om, men så rystede hun på hovedet.
-	Jeg kan ikke komme i tanke om, at hun skulle få besøg, hvis det er det, du mener.
-	Men hvad foretog hun sig, når hun ikke var på arbejde?
En bil kørte forbi på vejen, og Eva vinkede en hilsen.
-	Jamen, hun er stort set altid på arbejde.
I den tid, jeg har kendt hende, har hun jo været alene om at få det hele til at løbe rundt.
Så mon ikke hun bare slapper af, når hun har fri?
Hun plejer at gå op til sig selv og tage en lille formiddagslur, når hun har ryddet af efter morgenmaden.
Der er en klokke i receptionen, så hvis nogen ringer, lyder klokken også i lejligheden, og så kommer hun jo ned.
Hun så på Louise, som om hun ville sikre sig, at hun forstod, at der ikke var ret meget, der hed fri, når man ejede og drev en kro.
Louise nikkede.
-	Så kommer hun ned igen omkring klokken 14 for at tjekke bestillingsbogen og se, om der mangler noget.
Vi har en aftale om, at jeg lægger en seddel, før jeg går hjem.
På den skriver jeg, hvis der er noget, vi er ved at løbe tør for, eller hvis noget skal skiftes på værelserne, så hun kan bestille det til næste dag.
For det meste mødes vi lige, inden jeg cykler hjem.
Men jeg går aldrig op og forstyrrer hende, når hun hviler.
Det har altid været en uskreven regel, at hvis man skal have fat i Dorthe, når hun er i privaten, sender man hende en sms, og så kommer hun ned.
Så du har aldrig været oppe i hendes lejlighed? spurgte Louise.
Oldfruen rystede på hovedet.
Hun har heller aldrig været hjemme hos mig, svarede hun lidt skarpt.
Louise overvejede lidt, hvorvidt hun skulle begynde at diskutere det faktum, at børneværelset imidlertid var der, og at det havde været beboet indtil for ganske nylig.
Men besluttede, at hun nok ikke fik så meget ud af det.
Pludselig begyndte Eva Nørgaard at græde.
Hun trådte et skridt tilbage i entreen, hvorfra datteren var forsvundet ind i stuen.
Hun strøg hurtigt tårerne væk.
-	Du må undskylde, sagde hun forlegent og tørrede sine øjne.
- Jeg mistede min søn for et halvt år siden, jeg er ikke så stærk, når det kommer til dødsfald.
-	Det gør mig ondt, sagde Louise medfølende.
-	Han var kun nitten, fortsatte hun.
- Han blev syg.
De stod lidt i tavshed.
-	Jeg ved ikke, hvad jeg skal sige til det med børneværelset.
Jeg
kender ikke noget til det, fortsatte hnn langsomt, som om hun gjorde sig umage med at sætte ordene sammen, så de ikke kom forkert ud, og det kom til at lyde, som om hun faldt sin afdøde chef i ryggen.
- Vi har ganske vist ikke, hvad man vil kalde et fortroligt forhold, men vi kommer godt ud af det sammen, og hun er en god arbejdsgiver.
Hun tav og undskyldte så.
Hun var en god arbejdsgiver, sagde hun, som om det først var nu, det gik op for hende, at hun talte om Dorthe, som om hun stadig levede.
- Jeg har været meget glad for at arbejde på kroen.
Og jeg har aldrig lagt noget i, at hun ikke delte ud af sit privatliv.
Det satte jeg faktisk pris på.
Vores relation var arbejdsrelateret, men vi var jo venner.
Men jeg kan da godt høre nu, at jeg måske i virkeligheden ikke vidste så meget om hende.
Det har jeg bare ikke tænkt over før.
Det er helt forståeligt, sagde Louise hurtigt, - det behøver du ikke at undskylde.
Jeg forsøger bare at finde af, hvem der kendte hende, så vi kan få hjælp til at tegne et billede af det liv, hun levede uden for kroen.
Vi har brug for at finde barnets forældre.
Hvis hun havde et liv uden for kroen, kender jeg ikke til det.
Men tal med Jack Skovby, han har kendt dem længere end jeg.
Han og Dorthe kom godt ud af det med hinanden.
Hun var begyndt at tage frakken af, mens hun sagde det sidste.
Det er muligt, at vi får brug for at tale med dig igen, sagde Louise og blev stående, mens oldfruen hængte frakken op på knagen.
- Jeg forstår selvfølgelig, at det er en svær tid.
Alle, vi taler med, beskriver Dorthe som vellidt, så der er ikke noget at sige til, at det er et chok for jer.
Men sig endelig til, hvis du kommer i tanke om nogen, vi burde tale med.
For at være helt ærlig, har vi brug for at vide noget mere om hende.
Og vi er naturligvis meget interesserede i at finde frem til barnet.
Eva nikkede langsomt, men så stadig ikke op.
-	Det er en svær tid, sagde hun så og mødte Louises blik.
- Og uforståelig.
Gad vide, hvad der nu skal ske med kroen?
Det havde Lange også spurgt om, da de mødtes om morgenen, og Niklas havde fortalt, at Dorthe havde overtaget den efter sin mand.
Nu var det hende alene, der stod som ejer, så den ville formentlig blive sat til salg, hvis ingen i familien besluttede at drive den videre.
Og det var der ikke noget, der tydede på, havde han sagt.
-	Foreløbig er den jo lukket, svarede Louise, - og der går sandsynligvis noget tid, før boet er gjort op, og den en dag kan sættes til salg.
Hun tænkte, at det nok ikke ligefrem vrimlede med jobs på Tåsinge, så hun forstod oldfruens bekymring.
Jeg har nogle af mine ting liggende i linnedrummet, kom Eva i tanke om, - bare en taske med lidt skiftetøj og en toilettaske.
-	Du er velkommen til at komme forbi, det er der ingen problemer i, sagde Louise.
- Jeg kan også stille det frem til dig, hvis du kan forklare, hvor jeg finder det.
Eva Nørgaard rystede på hovedet.
-	Jeg skal nok selv komme forbi, sagde hun, - ellers får jeg Lea til at stoppe og tage det med, når hun kører tilbage til Svendborg.
Hun overtog sin brors lille bil dengang...
Hun afsluttede ikke sætningen, og det var heller ikke nødvendigt.
Louise havde lagt mærke til den sorte Fiat Punto, der var parkeret langs huset.
Der vil sandsynligvis være nogen på kroen de næste dage, men muligvis ikke hele tiden.
Men vi sørger selvfølgelig for, at der er aflåst, så ingen udefra kan komme ind.
-	Det haster på ingen måde, skyndte Eva sig at sige, - det er ikke noget, jeg står og mangler.
Louise fandt et kort frem og gav hende sit nummer.
- Du kan bare ringe,
så finder vi ud af, hvad der passer dig bedst.
Eva Nørgaard takkede, og de tog afsked med en aftale om, at hun skulle ringe til Louise, hvis der var noget, hun fik brug for at tale med hende om.
Louise gik op ad trappen til kroens førstesal, mens hun ventede på, at Dorthe Hyllesteds læge ringede tilbage.
Hun havde flere gange forsøgt at komme igennem til offerets praktiserende læge, Søren Lindberg, men nåede kun til lægesekretæren, som forklarede, at lægen havde patienter frem til klokken femten.
Hun tog en bid af den sandwich, Niklas havde købt med til hende fra en café inde i Svendborg.
De andre havde spist deres, da hun kom tilbage fra besøget hos oldfruen.
De havde ikke fundet mere af interesse i skjulte gemmer.
Hverken flere depoter med kontanter eller andet, som Dorthe Hyllested havde gemt af vejen.
Sorte penge, havde Niklas sagt, mens Lene Borre glattede lidt ud og sagde, at det nok var drikkepenge.
Temmelig mange drikkepenge, havde Lange brummet.
Nu var Niklas og Lange i gang med at lokalisere gæsterne, der havde boet på kroen i løbet af weekenden.
Både dem, der bare havde spist i krostuen, men også de besøgende, der havde lejet værelser.
Lisa Lindén havde sendt en samlet oversigt over alle de mails, der lå i Dorthes private indbakke, og de mails, hun selv havde sendt.
Lindén havde også leveret en samlet oversigt over alle indgående og udgående opkald fra afdødes mobiltelefon.
Dem sad Lene Borre og gennemgik på politistationen i Svendborg.
Louise blev et øjeblik stående i Dorthes dagligstue og så sig omkring.
Da de andre gennemgik lejligheden, havde hun bedt Niklas om at lede efter fotoalbums blandt de mapper, han havde gennemsøgt.
I to albums havde der kun været familiebilleder,
fortalte han.
Og billeder fra dengang, Dorthe og Nils overtog kroen.
Så var der fotografier af Dorthe og Nils, som Louise skød på, var fra dengang, de mødte hinanden.
Men de sidste mange år var der ikke fyldt nye billeder i albummet, og Lindén havde heller ikke fundet noget bemærkelsesværdigt på Dorthes mobiltelefon.
Der var masser af stemningsbilleder, solnedgange bag kroen, glade gæster og familiekomsammener, men ikke noget barn.
Ud over søsterens.
Hun gik ind i Dorthes soveværelse og åbnede skabet, der stod lige inden for døren.
Gardinet ud mod vejen var trukket fra, og sengen var uredt.
Dorthes vækkeur stod til klokken seks.
Louise prøvede at se en tidlig morgen for sig.
Morgenmadsbuffeten skulle være klar 7.30 med kogte æg og bagerbrød.
Brødet blev leveret fra den lokale bager, og tirsdag morgen havde bageren været forbi kroen klokken 7.
Da havde Dorthe været i gang i køkkenet, som hun plejede, og intet havde indikeret, at hun var oprørt, bange eller på nogen måde opførte sig anderledes end normalt.
Der var bestilt 30 rundstykker og 20 stykker wienerbrød ud over tre rugkernebrød og fire grahamsbrød.
Niklas havde bemærket, at det var en gavmild omgang i forhold til antallet af gæster, hvorefter Lene tørt konstaterede, at der stadig var en del tilbage i befolkningen, der ikke fornægtede glæden ved godt, hvidt bagerbrød.
Louise skubbede bøjlerne med skjorter og bukser til side, intet var skjult bag bunkerne.
Heller ikke på hylderne med bluser og flettede kurve til bh’er og trusser.
Der var ikke noget her, som skilte sig nævneværdigt ud fra de ting, hun selv havde i sit eget klædeskab.
Soveværelset mindede om kroens gæsteværelser, en anelse pyntet i den lidt 90’er-agtige romantiske stil med tørrede buketter og japanske billeder i sorte lakrammer.
På kommoden stod der to flasker parfume og et spejl, der forstørrede.
Øverste skuffe var toiletsager og makeup.
Men i anden og tredje skuffe lå der mere børnetøj.
Cowboybukser, T-shirts med farverige motiver, sweatshirts og strik.
Pænt og velholdt, men tydeligvis brugt.
Hun løftede et par trøjer op og konstaterede, at de burde passe en femårig ifølge mærket i nakken.
Louise foldede dem sammen og havde netop skubbet skufferne ind igen, da mobilen ringede.
Dorthes praktiserende læge præsenterede sig og beklagede, at han først ringede tilbage nu.
-	Det er jo så uforståeligt, at noget så forfærdeligt kan ske i vores lille lokalsamfund, indledte han.
- Dorthe var elsket af alle.
-	Det er bestemt også vores opfattelse, at hun var meget vellidt, tilsluttede Louise sig.
- Vi har lige nu vanskeligt ved at finde et motiv til drabet, derfor håber jeg, at du kan hjælpe mig ved at svare på nogle spørgsmål.
-	Naturligvis, sagde han imødekommende.
Hun prøvede at forestille sig, hvordan han så ud.
Stemmen var lidt hæs, og den lød ikke udpræget fynsk.
-	Ud over at vi lige nu forsøger at spore os frem til nære relationer, som kendte Dorthe godt, er jeg interesseret i at finde ud af noget om et barn, der lader til at have opholdt sig på kroen.
Har hun på noget tidspunkt over for dig nævnt et barn, hun var særligt knyttet til?
Der var stille et øjeblik, men så rømmede han sig.
-	Angående nære relationer, begyndte han.
- Så var Nils uden tvivl hendes nærmeste, ud over ægteskabet så havde de to et meget tæt venskab.
Jeg har altid fornemmet, at de havde en særlig forståelse for hinanden og et helt særligt sammenhold.
Det tror jeg
er grunden til, at I ikke har fundet frem til en stor omgangskreds.
De to havde hinanden og stod sammen.
Efter hans død havde jeg nogle lange samtaler med Dorthe, fordi jeg var oprigtigt bekymret for, om hun ville komme igennem det tab.
Om hun kunne stå alene midt i sin sorg.
Men hun var en stærk kvinde, og hun rejste sig med en styrke, jeg ville ønske, vi alle var i besiddelse af.
Det var min klare fornemmelse, at det var kroen og viljen til at drive den videre, der holdt hende på benene.
Der opstod en kort pause, inden han med alvorlig stemme fortsatte.
-	Jeg er naturligvis bundet af min tavshedspligt, men fordi det her tragiske nu er sket, giver det muligvis mening, at du kender til det her, sagde han.
- Dorthe blev gravid for knap fire år siden.
Efterfølgende mistede hun barnet, da hun var i fjerde måned.
Dengang var hun fireogtredive og havde længe ønsket sig at blive mor.
Det er det eneste, jeg kender til et barn.
Det var en umådelig sorg for hende, og den førte til et sammenbrud.
Men også dengang rejste hun sig.
Og hun talte ikke siden om at blive gravid igen.
-	Jeg formoder, at du ville kende til det, hvis hun efter tabet af barnet ansøgte om at adoptere, sagde Louise.
Det har aldrig været på tale, svarede lægen uden tøven, - og jeg har heller ikke hørt hende udtrykke et ønske i den retning.
-	Kan hun have haft et plejebarn boende i den seneste tid? foreslog Louise i stedet.
-	Ikke hvad jeg kender til, og det ville jo også skulle gå igennem kommunen, og barnet ville være registreret på adressen.
I så fald har hun ikke valgt mig som barnets læge.
Det kan jeg slet ikke forestille mig, jeg ville i hvert fald have hørt om det.
Det er efterhånden længe siden, hun har talt om at få børn, og slet ikke efter Nils gik bort.
Det var min fornemmelse, at hun sluttede fred med, at hun ville forblive barnløs.
Louise takkede ham og havde kun lige lagt på, da hendes mobil ringede igen.
Det var Lisa Lindén.
Dorthe Hyllested har gennem de seneste to år købt børnetøj på Den Blå Avis og i en børnetøjsforretning i Svendborg, der hedder Oscars.
Hun kan også have købt det i Føtex i Svendborg, hvor hun handlede en del.
Men jeg har endnu ikke været alle specifikke bilag igennem, dem får du senere.
Jeg scanner det, jeg har fundet, og sender til dig.
-	Tak, nåede Louise lige at sige, inden Lindén havde lagt på igen.
Irriteret ringede Louise efterforskeren op igen.
- Det med børnetøjet kommer du lige til at uddybe, sagde hun skarpt og håbede, at det samtidig signalerede, at det var hende, der bestemte, hvornår samtaler sluttede.
Et øjeblik var der stille, men så fornemmede Louise, at der blev rodet rundt i nogle papirer.
-	Flyverdragt, nattøj ...
Det er ærlig talt lettere, hvis du ser det.
Hun har løbende købt brugt tøj gennem annoncer, jeg har printet dem ud.
Hun var oprettet som bruger på Den Blå Avis, og det var ikke særlig svært at se, hvilke ting hun har henvendt sig på.
Hun oprettede sin profil for to år siden og skrev til en kvinde i Fåborg, der solgte ud af drengetøj til en toårig, og så kan man ellers løbende følge årstid og alder.
Der er et ret tydeligt mønster i de annoncer, hun har været interesseret i.
Hun købte brugt drengetøj.
-	Og hvornår begyndte det? spurgte Louise.
-	Det var i oktober 2017, hun kontaktede kvinden i Fåborg.
-	Og den seneste? spurgte Louise.
-	Det var her i august, hvor hun overførte penge til en sælger i Odense, som solgte ud af drengetøj i størrelse fire-fem år.
Hun har også købt billedbøger og noget legetøj.
I sommer købte hun et gyngestativ fra en sælger i Millinge, også her på Fyn.
-	Så de indkøb er foretaget løbende siden oktober 2017? spurgte Louise.
Det bekræftede Lindén.
-	Jeg havde tænkt mig at komme ud til jer, så vi lige kunne hilse ordentligt på hinanden, sagde hun så.
- Men så faldt jeg over det her, og tiden løb fra mig.
Og nu er jeg nødt til at tage hjem for at hente mit barn.
Men jeg leder videre i aften.
-	Det er helt fint, svarede Louise uden at kommentere det med barnet.
- Det er skidegodt, det her.
Godt gået, Lindén.
Tak.
-	Selv
tak,
svarede dataefterforskeren uden at lade sig mærke med rosen.
- Men der er til gengæld intet i hverken sms’er eller mail, der så meget som antyder samvær med et barn, fortsatte hun.
-	Har hun siden solgt ud af børnetøjet igen? spurgte Louise.
-	Nej, svarede Lindén hurtigt, - hun har kun købt.
Jeg kan ikke se, at hun har haft ting til salg.
Så har hun måske ikke været interesseret i, at folk forbandt hende og kroen med et barn, tænkte Louise.
Hun var gået tilbage i stuen.
Da de afsluttede samtalen, fortsatte hun ud i køkkenet, hvor kagedåsen, der havde indeholdt pengene, stadig stod på køkkenbordet.
Hun fortsatte hen til rummet bagved.
Længe stod hun i døren og betragtede værelset, inden hun gik hen til sengen og tog hovedpudebetrækket af puden.
Forsigtigt foldede hun betrækket sammen og lagde det ned i en af de sporposer, hun gik rundt med i jakkelommen.
Hun var godt klar over, at hun sandsynligvis ikke slap afsted med at tvinge en dna-analyse af pudebetrækket igennem som en haster.
Men det skulle ind på Retsgenetisk Afdeling, så der kunne blive sat gang i en undersøgelse.
Louise var ikke længere i tvivl.
Det her var ikke bare et overnatningssted.
Der havde boet en dreng på værelset, og hun ville vide, hvem han var.
Ude i køkkenet satte hun sig på en stol ved spisebordet og forsøgte at samle tankerne.
Selvom alt inde i hende dirrede af modvilje, var hun nødt til at kontakte Eftersøgningsafdelingen og spørge, om de havde modtaget en anmeldelse om en forsvundet lille dreng.
Samtidig tænkte hun, at hun ville vide det, hvis det var tilfældet.
I 2017 havde hun selv ledet Eftersøgningstjenesten, og hun mindedes ikke, at der var indløbet sådan en anmeldelse.
Men der var ingen vej udenom, hun var nødt til at kontakte Eik.
Længe var der stille i røret.
Jeg troede ikke, at du ville tale med mig, sagde Eik endelig.
-	Det vil jeg heller ikke på den måde, svarede Louise kort.
- Men det her er arbejde.
Vi er nødt til at tale sammen.
-	Javel, svarede han langsomt.
Jeg ringer, fordi jeg står med en sag, hvor vi mangler en dreng, forklarede hun og bad ham undersøge, om de havde en efterlysning på en dreng i fire-femårsalderen.
Der var stille et øjeblik.
-	Hvorfor vil du ikke tale med mig? spurgte han med en stemme, der var meget fjernt fra den, Louise kendte.
- Hvorfor vil du ikke se mig, hvorfor kan vi ikke snakke?
Hun sad og stirrede på bordskåneren på Dorthe Hyllesteds spisebord.
-	Kan vi ikke forsøge at holde os til det, jeg ringer om? spurgte hun affejende og mærkede sin egen frygt for en konfrontation omkring det, der skete, da de skiltes i Thailand.
- Det drejer sig om en dreng på fire-fem år.
Vi ved ikke, hvor han er, og vi ved ikke, hvem han er, men der er noget galt.
Og jeg vil finde ham.
-	Hvorfor, Louise?
blev han ved.
- Vi to har altid kunnet tale sammen, det har hele tiden været en af vores styrker.
Én ting er, at
du slår op og rejser hjem.
Men vi er da nødt til at kunne tale om, hvad der skete.
Jeg savner dig, for helvede!
-	Jeg er ikke klar, forsvarede hun sig.
- Jeg er ikke klar til at se dig, og jeg har faktisk ikke lyst til at tale om det, der er sket.
-	Det er vi sgu da nødt til, udbrød han frustreret.
- Vi var sammen, vi var en familie.
Vi var ude på vores livs eventyr, og pludselig var det forbi.
Du tog hjem, og nu vil du ikke tale om det.
Jeg har da krav på at forstå, hvad der skete.
Du skylder mig en forklaring.
Du har ikke krav på noget som helst, bed hun hurtigt.
Det var ham, der havde svigtet hende, og hun mærkede øjeblikkeligt hjertesorgen trække sig sammen i brystet.
Der var igen stille længe.
Vi har ikke noget på en dreng i den alder blandt vores aktive efterlysninger, sagde han så med sin almindelige stemme.
- Den seneste var Nabil.
Marokkansk far, dansk mor.
Faren tog barnet med til Marokko, men forældrene fandt sammen igen og bor i Gladsaxe.
Og så leder vi efter en pige på fjorten fra Fladsten.
Hun har været væk i to uger, det lader til at være et opgør med en stedfar, og alt tyder på, at hun opholder sig hos en veninde.
Vi har bare ikke haft held til at finde ud af, hvilken af veninderne.
Hun har sendt nogle kryptiske beskeder til sin mor, så vi ved i det mindste, at hun stadig er i live.
Det er ikke hende, afbrød Louise.
- Her er tale om en dreng.
Jeg ville bare vide, om I havde en efterlysning på et barn i den alder.
-	Har du et signalement? spurgte Eik.
- Noget, der kendetegner ham?
-	Ingenting, svarede Louise.
- Jeg har et drengeværelse, som ikke burde være her.
En masse tøj og legesager, men intet barn.
Og ingenting, der forbinder et barn til kroen.
-	Ah, du er på Tåsinge, sagde han så.
- Tillykke med jobbet,
jeg har godt hørt, at det var dig, der fik den nye rejseenhed.
Er I strandet?
Hun skulle lige til at bede ham om at klappe i, men tog sig i det og fortalte i stedet om børneværelset i lejligheden og Dorthe, som var barnløs.
-	Vi har ledt efter venner i omgangskredsen, men der er tilsyneladende ingen.
Og de ansatte her på stedet har aldrig hørt om, at der skulle opholde sig et barn i lejligheden.
Vi ved ganske enkelt ikke, hvem drengen er
, men jeg tror, at han kan være nøglen til det, der er sket.
Derfor skal jeg ud og finde forældrene.
-	Jeg laver en ny detaljeret søgning, så jeg kan udelukke, at efterlysningen ligger og putter sig digitalt et eller andet sted.
Men den ville komme frem, når jeg søger på alder og køn, sagde Eik.
Igen blev der stille mellem dem.
-	Tak, sagde Louise.
- Ring, hvis du finder noget.
-	Vent lidt med at gå ud i medierne, sagde han, lige inden hun slukkede mobilen.
- Hvis pressen får serveret historien om en dreng, ingen ved hvem er, går de amok.
De kommer til at svælge i det og belejre jer, og så kan du glemme alt om at finde ud af, hvem der slog kvinden ihjel.
Lad os lige prøve, om vi ikke selv kan finde frem til ham.
Louise hørte, hvad han sagde, men det eneste, der bed sig fast, var det lille ord
“vi”.
Hun tøvede lidt, men erkendte så, at han selvfølgelig havde ret.
I det øjeblik hun efterlyste et barn i forbindelse med drabet,
ville de blive bestormet.
Én ting var, at Grube ville få nok at se til inde på kontoret i Hans Mules Gade i Odense, men det ville også være slut med arbejdsroen ude på kroen.
Jeg tjekker alle registre, lovede Eik.
- Også de internationale.
Louise takkede, og pludselig var der noget mellem dem, der
mindede hende om tiden før.
Dengang de var makkere og var gode
sammen.
Hun rejste sig for at gå ned og hente sin taske, så hun kunne komme til Odense med pudebetrækket.
Camilla stod ved køledisken i Præstø Brugs, da Eik ringede.
Hun var ved at købe ind til den hønsekødsstuvning, hun havde lovet sin far, da han begyndte at fable om tarteletter.
-	Hej, sagde hun overrasket.
Jeg har brug for din hjælp, indledte Eik.
De havde talt sammen et par gange, siden han og Louise havde brudt.
Noget, Camilla ikke havde fortalt sin veninde, men hun gik stadig og håbede, at de fandt sammen igen, når bølgerne havde lagt sig.
- Kan du passe Charlie for mig?
Camilla gik hen mod kassen og stillede sig op bag et par unge lyre, der så ud til at have tømt Brugsen for chips.
-	Jeg er i Præstø, sagde hun.
- Så desværre.
Hun havde ellers et blødt punkt for hans hund.
-	Hvornår er du tilbage i byen? spurgte han.
-	Fredag eller lørdag, regner jeg med.
Hun begyndte at lægge sine varer op på båndet, da chips-drengene gik frem for at betale.
-	Du kan bare tage ham med derned, sagde Eik uanfægtet.
- Han er nem at passe, og du kender ham.
Men hvad fanden laver du i Præstø?
Camilla rystede på hovedet, da hun blev spurgt, om hun ville have sin kvittering med.
-	Jeg spiller yatzy med min far og forsøger at hygge mig, svarede hun tørt og hankede op i sin pose for at gå hen mod bilen.
-	Du vil have godt af at gå nogle ture med ham, og det vil din far sikkert også, blev han ved.
Camilla kunne lige se det for sig.
Eiks kæmpestore schæfer i farens overfyldte og cigartilrøgede stue.
Det dur desværre ikke,
beklagede hun.
- En anden gang.
Du ved, jeg elsker ham, og jeg er glad for, at du spørger.
Nu ændrede tonen sig.
-	Camilla, du er nødt til at komme og hente ham.
Det dur ikke, Eik.
En anden gang.
-	Du skal, sagde han indtrængende.
- Jeg er kørt, han er alene hjemme.
Nøglen ligger hos Ulla, og der er ikke andre end dig, der kan gå ind til ham, uden at han farer i flæsket på dem.
-	For fanden, Eik! udbrød hun så højt, at drengene med chipsposerne vendte sig mod hende.
- Det kan du sgu da ikke!
Hvad nu, hvis jeg havde været ude at rejse?
Hun kom pludselig til at grine.
Det var præcis den flabede sydhavnsstil, hun forsøgte at minde Louise om, når veninden lod til at glemme, hvad hun i sin tid var faldet for.
-	Jeg var da ikke kørt, hvis jeg vidste, at du var ude at rejse, forsvarede han sig.
- Jeg spurgte Markus, han sagde, du havde ferie.
-	Kan din datter ikke bare se efter ham? spurgte hun.
-	Stephanie fløj til Bristol i går.
Hun afbrød jo skoleåret inden eksamenstiden, da hendes mor døde.
Nu har hun fået mulighed for at gå op til en sygeeksamen.
Når den er klaret, tager jeg over og hjælper hende med at få de sidste af hendes ting pakket ned, så vi kan få det hele til Danmark.
-	Jeg kan spørge Markus, tilbød hun.
Det dur ikke, svarede Eik hurtigt.
- Han bliver flået, i det øjeblik han åbner døren og forsøger at komme ind.
-	Så spørger vi Jonas.
Han har passet ham før, og Charlie kommer fint ud af det med Dina.
-	Jonas har rigeligt, nu hvor Melvins kæreste er syg, svarede Eik.
Det havde Camilla ikke hørt noget om.
-	Jamen, så okay da, sagde hun og overgav sig.
Hun var allerede nået ud af Præstø, og lidt længere fremme lå vejen, der førte ud mod farens landejendom, men i stedet satte hun kursen mod Røn-nede og motorvejstilkørslen.
Eik takkede, og hun fornemmede med det samme, hvordan han pludselig lød distræt, nu hvor hun havde påtaget sig hundepasningen.
-	Hvad er det, der er så vigtigt, siden du bare er kørt og har efterladt din hund? spurgte hun, inden han nåede at afslutte samtalen.
-	Jeg er på vej til Tåsinge, svarede han.
- Jeg kan ikke sige, hvor længe jeg er væk.
Det lader til, at de mangler en dreng, som ingen tilsyneladende kender til.
Men han har muligvis opholdt sig på kroen op til drabet.
Camilla var helt hægtet af og anede ikke, hvad det var for en dreng, han talte om.
-	Det med drengen er ikke noget, der skal ud i pressen, sagde han med eftertryk.
- Har du ikke talt med Louise?
-	Jo, svarede hun.
- Men hun nævnte ikke noget om en dreng.
Hun ville bare vide, hvad vi havde skrevet om enkedrabet.
Så havde de nok ikke fundet børneværelset, da I talte sammen, sagde han.
Camilla vidste, at Eik stolede på hende; hvad der blev sagt,
blev mellem dem.
Sådan var han.
-	Fortæl, bad hun.
-	Jeg ved ikke andet, end at den afdøde kroejer lader til at have haft et barn boende i sin lejlighed.
Et barn, som ifølge Louise ikke burde være der.
Kroejerne var barnløse.
Hun nåede lige at mærke et velkendt sug og fortrød, at hun havde accepteret at passe hund, men besindede sig.
-	Vi skal lige være enige om, at jeg taler til dig som min ven og ikke til en journalist, kom det alligevel.
-	Selvfølgelig, jeg har ferie.
Jeg arbejder slet ikke i den her uge, sagde hun hurtigt, men kunne alligevel ikke dy sig.
- Men viser det sig, at der er en historie i det med drengen, må du love at sige til.
Noget for noget, nu hvor du koster mig ind til byen for at passe din hund.
-	Jeg troede, du holdt ferie, kom det rapt.
Men hun kunne høre på hans stemme, at de havde en aftale.
Men så trak han alligevel i land.
- Det er ikke mig, der leder efterforskningen.
Tag den hellere med Louise.
I det samme slog noget andet hende.
Ved Louise, at du er på vej derover? spurgte hun.
- Har I talt sammen?
-	Vi talte sammen, men det var, før jeg kørte, svarede han, og hun var med det samme klar over, at veninden ikke vidste, at han var på vej.
- Eftersøgning er mit speciale, og nu skal vi finde ud af, hvem drengen er.
Jeg regner med, at det løser sig, uden at vi behøver at gå ud med en officiel efterlysning.
-	Og
Louise har det fint med, at du kommer?
Det er jeg sikker på, at hun får det helt fint med, nøjedes han med at svare.
Camilla havde flere gange været forbi værtshuset Hos Ulla i Sydhavnen, som var Eiks foretrukne vandingshul.
Det lå lige rundt om hjørnet fra hans lille etværelses lejlighed i den røde etageejendom.
Da hun trådte ind, var flere af bordene allerede besat, selvom klokken kun var halv fem.
En lugt af cigaretrøg og ølsjatter stod
ramt i lokalet og mødte hende som en brise, da hun lukkede døren efter sig.
Hun mærkede de nysgerrige blikke, der fulgte hende, da hun gik hen mod den buttede, midaldrende kvinde i baren.
Ulla var i gang med at skænke op i lave glas, mens hun talte med manden, der sad over for hende på en høj barstol.
Han var iført en sømandskasket, som var trukket godt ned over de grå krøller, og tømte i ét drag et af de glas, Ulla skubbede over til ham.
Gulvtæppet klistrede under Camillas fødder, da hun gik forbi borde med fyldte askebægre.
To var i gang omkring billardbordet, men holdt inde for at se efter hende, da hun gik forbi op mod baren.
Ullas hår var farvet kulsort, og øjenbrynene tegnet skarpt op, der var genkendelse i hendes blik, da hun fik øje på Camilla.
Inden hun nåede helt hen til bardisken, stak værtshusholdersken hånden i lommen og fiskede Eiks nøgler op.
Camilla var aldrig helt blevet klar over, om Eik havde haft noget kørende med Ulla, inden han mødte Louise, men de var tydeligvis meget nære venner.
Sammen med nøglerne til Eiks lejlighed rakte Ulla også en pose med hundegodbidder frem.
-	Dem her plejer han at være glad for, sagde hun, og et øjeblik overvejede Camilla at foreslå, at Ulla selv tog sig af den store schæfer, mens Eik var væk.
Men i det samme kom en flok unge drenge tumlende ind ad døren, og hun holdt ganske enkelt for meget af Charlie til at ville byde ham det.
Så i stedet tog hun nøglerne og posen, mens hun takkede.
-	Der ligger hundelorteposer oppe i lejligheden.
De ligger sammen med hundemaden, madskålen og snoren, råbte Ulla efter hende.
-	Tak, svarede Camilla henne fra døren og ignorerede de blikke, der vendte sig mod hende i den lille tidslomme af en ølbule, Ulla havde skabt for sine gæster.
Ude fra trappeafsatsen hørte hun Charlie pibe inde på den anden side af døren.
-	Halløj, gamle jas, sagde hun så højt, at hun håbede, at han genkendte hendes stemme, og at Eik havde ret i, at hun kunne låse op, uden at den pensionerede politihund sprang i hovedet på hende.
Mens hun fandt en af Ullas godbidder frem, satte hun nøglen i låsen.
Nu
peb han højlydt, men han knurrede ikke, noterede Camilla sig beroliget.
-	Så skal vi ud at køre, sludrede hun gennem døren, mens hun drejede nøglen omkring og langsomt åbnede ind til lejligheden.
Hun så hans spidse snude og tungen, der hang ud af munden, mens han ivrigt trippede inde bag døren.
-	Hej, gamle dreng, sagde hun og rakte godbidden frem, mens hun skubbede døren helt op.
Camilla nåede ikke at reagere, før han sprang frem mod hende og logrende forsøgte at hoppe op, men skaden på hans højre bagben forhindrede ham i forsøget.
Nu trak han i stedet benet efter sig, mens han dansede rundt om hende.
Hun satte sig ned på hug og lagde armene om ham og lod sig et øjeblik overvælde af den kærlige gensynsglæde, han øsede ud over hende.
Så kom hun på benene igen og fik ham bugseret med ind i stuen.
Der var ikke noget at sige til, at han var glad for at se hende og satte snuden op efter en gåtur, tænkte hun, da bun kom ind i den lille etværelses.
Hun havde selv boet der en kort overgang sammen med Frederik og Markus, mens de ventede på, at lejligheden på Frederiksberg blev sat i stand.
Men lejligheden virkede endnu mindre, nu hvor den store hund tumlede rundt.
Det var et skud under en politiaktion, der i sin tid havde flænset Charlies lårmuskel, og nu nød han sit otium i selskab med Eik, som havde taget ham til sig.
Men det var ikke kun Charlie, der fyldte op, tænkte hun, da
hun begyndte at samle hans ting sammen.
Sovesofaen var slået ud til Steph, og henne ved vinduet var der redt op på en madras til Eik.
Det var ikke mange frie kvadratmeter, der var tilbage.
Camilla så sig om en sidste gang.
Hun havde sat snoren i Char-lies halsbånd og skulle til at gå, da hun forbarmede sig og gik hen for at give en enlig grøn plante lidt vand, inden hun tog skraldeposen under vasken.
Hun havde været veninde med Louise længe nok til at vide, at man aldrig kunne forudse, hvor lang tid en politisag stod på.
Så gennede hun Charlie ud på trappen og låste døren efter sig.
- Hvad er det med den dreng? spurgte Camilla, i samme øjeblik Louise svarede mobilen.
Hun havde kun lige sat sig ind i bilen, trukket sin store sweater på og rullet det bagerste vindue ned, så Charlie fik luft under køreturen tilbage til Sydsjælland, inden hun ringede veninden op.
-	Hvad taler du om? svarede Louise afmålt.
-	Drengen, der ikke burde være der, sagde Camilla og dyttede irriteret ad en tung ølvogn, der så ud til at ville vende lige foran hende.
- Hvad får dig til at tro, at han er forsvundet?
Der blev stille imellem dem.
-	Hvem har du talt med? forlangte Louise at få at vide.
-	Rolig nu, skyndte hun sig at sige.
- Jeg talte med Eik, og jeg forstår, at det er oplysninger, I tilbageholder fra offentligheden.
-	Jeg er fandeme ikke rolig, svarede veninden irriteret.
- Hvad har du ellers presset ud af ham?
Jeg har ikke presset noget ud af ham, forsvarede Camilla sig hurtigt.
- Og det er selvfølgelig ikke noget, der kommer ud.
Jeg er bare nysgerrig.
-	Og hvorfor talte du med Eik?
-	Fordi han bad mig passe Charlie, begyndte hun, men var godt klar over, at det var kommet galt fra start.
Hun overvejede, om hun
skulle fortælle, at han var på vej til Tåsinge.
Men besluttede, at det måtte de selv klare, og tog i stedet den lette udvej.
- Han sagde, at han skulle tjekke op på den dreng.
Hun overvejede lidt, inden hun fortsatte:
Jeg ville bare gerne vide, hvorfor det var så vigtigt, at jeg smed alt, hvad jeg havde i hænderne, for at tage mig af hans hund.
Derfor spurgte jeg.
-	Hvad med Steph, hun kunne vel passe den?
sagde Louise og virkede stadig skeptisk.
Hun er lige rejst til England, fortalte Camilla.
- Hun skal være derovre en måned og færdiggøre sin eksamen.
Hun fornemmede med det samme på den hule stilhed, at det ikke var noget, Louise havde hørt om.
Så Jonas havde altså ikke sagt noget.
Det blev kejtet, og hun fortrød og vidste, at hun var kommet til at såre sin veninde,
-	Jeg troede ellers ikke, at du arbejdede for tiden, sagde Louise så og lod det med Steph ligge.
- Er du kommet tilbage til byen?
-	Nej, jeg var ude at handle, da Eik ringede.
Nu har jeg lige hentet Charlie og er på vej tilbage mod Præstø.
Du kunne godt have fortalt, at der var mere i enkedrabet.
Hvorfor tror I, at den dreng er forsvundet?
Det var tydeligt, at Louise stadig bandede over Eik, men Camilla ignorerede hendes irritation.
-	Kom nu med det, sagde hun.
- Du bad mig undersøge, hvad vi havde skrevet om drabet, det gjorde jeg, og jeg har sendt det til dig.
-	Ja, men det fik jeg da ikke noget ud af, sagde Louise stramt.
Camilla hørte, at Charlie var faldet i søvn omme bagved, han
snorkede, så hun tænkte, at Louise også kunne høre ham.
-	Nu er det jo ikke min fejl, at praktikant-Jakob ikke rigtig brænder for historier med dræbte enker, sagde hun.
- Fortæl nu, hvad der foregår.
-	Du lød ellers temmelig uinteresseret, sidst vi talte sammen, sagde Louise, og inden Camilla nåede at forsvare sig, fortsatte hun: - Hvordan har din far det?
Er Frederiks safe-rum blevet færdigt?
-	Hold nu op, bad hun.
- Jeg trængte bare til lidt ro.
-	Vi ved ikke noget endnu, sagde Louise så.
- Det er jo sådan, det er med en politiefterforskning, vi vender alle sten.
Lige nu undrer vi os bare, fordi det lader til, at der har opholdt sig en dreng i afdødes lejlighed.
Andet er det ikke.
Og hvorfor undrer det jer?
Igen stilhed.
-	Fordi ingen tilsyneladende har kendskab til, at Dorthe Hyllested passede et barn for nogen.
Hun havde ikke selv børn, og ingen har set hende sammen med en fire-femårig dreng.
Det er såmænd bare det.
Der findes sikkert en helt banal forklaring på det, vi skal bare lige finde frem til den.
-	Og derfor kontaktede du Eik, konstaterede Camilla.
Derfor kontaktede jeg Eftersøgningsafdelingen, rettede Louise hende.
- For at undersøge, om der lå en efterlysning på et barn i den alder.
-	Okay, sagde Camilla og prøvede at finde en ny vej ind.
- Skal det forstås sådan, at du har mistanke om, at enken har kidnappet et barn og holdt det indespærret i sin lejlighed på kroen?
-	Stop, afbrød Louise skarpt.
- Jeg gider ikke at blive pumpet, og jeg gider slet ikke høre dig piske en stemning op, fordi du pludselig er begyndt at kede dig nede på Sydsjælland.
Jeg er nødt til at smutte.
Camilla nåede ikke at tage til genmæle, før veninden havde afsluttet samtalen.
Og hun nåede heller ikke at forberede Louise på, at Eik ville ankomme til Tåsinge inden for ganske kort tid.
- Hvad laver du her?
sagde Louise skrapt, da hun trådte ud på parkeringspladsen bag kroen.
Oppe fra Dorthes lejlighed havde hun set Eiks udslidte Jeep Cherokee dreje af fra landevejen.
Han smækkede bildøren bag sig og kom hende i møde.
Når du nu ikke vil se mig i privaten, er det mit held, at vi har et arbejde, der bringer os sammen, sagde han.
-	Der er ikke noget arbejde, der bringer os sammen, svarede Louise hurtigt.
- Jeg ringede og bad om en oplysning.
Jeg tilkaldte ikke Eftersøgningsafdelingen, eller dig, for den sags skyld.
Dengang de blev kærester, havde de arbejdet sammen, og deres chef, Rønholdt, havde ret klart skåret igennem og meddelt, at en af dem var nødt til at søge væk fra afdelingen.
Det blev Louise.
Den særlige eftersøgningstjeneste, hun havde ledet, som tog sig af de forsvindingssager, hvor man vurderede, at der kunne ligge en forbrydelse bag, blev nedlagt, og Eik var igen tilbage på sin gamle plads i Eftersøgningsafdelingen.
Nu stod han her foran hende, og hun følte sig aldeles uforberedt.
Hjertet slog irriterende hårdt i hendes bryst, og hun var nødt til at se væk for at undgå hans blik, men så tog hun sig sammen.
De havde ikke set hinanden, siden de skiltes under deres lange jordomrejse.
Fire måneder inde i rejsen forlod hun dem og endte
alene på en strand i Thailand.
Hun havde flere gange taget tilløb til at opføre sig voksent og foreslå, at de mødtes over en kop kaffe, så de kunne få talt ud om det, der var sket.
Men hun havde endnu ikke fået taget sig sammen.
Selvom hun godt var klar over, at de en dag risikerede at mødes, og den dag var så nu.
Du havde ikke behøvet at komme helt herover, sagde hun, da han nåede hen til hende.
Han lagde an til at give hende et knus, men Louise trak sig hurtigt tilbage, og han lod armene falde.
Hvis der er en lille dreng, der er forsvundet, så gælder det om at sætte alt ind på at finde ham, svarede han, og hun mærkede, hvordan hans blik hang ved hendes ansigt, som om han ville indprente sig, om alt var, som han huskede det.
Det gjorde hende utilpas, at han så indiskret studerede hende.
Den grænse og privatsfære, der normalt var mellem kolleger, lod ikke længere til at eksistere mellem dem, og den skulle genopbygges, hvis hun skulle holde ud at arbejde sammen med ham.
Der er ikke andet, end hvad jeg fortalte dig i telefonen, forklarede hun, men trådte alligevel til side, så han kunne komme ind i kroens mørke mellemgang.
De fulgtes gennem køkkenet og gik ind ad svingdørene til krostuen.
Niklas og Lene var stadig i gang med at kontakte de sælgere fra Den Blå Avis, som havde været i kontakt med Dorthe Hyllested, da de solgte deres brugte børnetøj.
De håbede at støde på en eller flere, der kunne sige, om hun i forbindelse med købet havde talt om det barn, hun købte tøjet til.
Eller om barnet havde været med.
Lange var kørt til Kriminalteknisk Center i Fredericia for at blive opdateret på de tekniske resultater, der var indsamlet på gerningsstedet, mens hundepatruljer stadig ledte efter gerningsvåbnet og lige nu var ved at trække ind over den midterste del af Tåsinge.
-	Vil du have kaffe? spurgte hun.
Eik krængede læderjakken af og smed den på en stol, inden han strøg det halvlange, mørke hår tilbage og fiskede en pakke op af baglommen.
Louise skulle til at protestere over, at han så meget som overvejede at ryge indendørs, da han i stedet pressede et stykke tyggegummi ud af en lille blisterpakning.
-	Jeg prøver at holde op, forklarede han, da han så hendes blik.
- Du har sagt det længe, og nu forsøger jeg at gøre noget ved det.
Steph gav mig en bog om rygestop.
Louise trak blikket til sig og skammede sig en smule over at føle sig såret, fordi det åbenbart var datterens ord, der trængte igennem, og ikke hendes.
-	Må jeg have lov at se det drengeværelse, som ikke bør være her? bad han og spurgte på vej hen mod trappen over for receptionen, om den dræbtes naboer ikke havde set barnet.
- En dreng på den alder plejer at have godt med krudt i røven, som skal løbes af.
Louise fortalte om legesagerne nede i gården.
-	Ingen lader til at have bemærket, at her boede en dreng, svarede hun og gik hen for at åbne ind til Dorthes lejlighed.
- Vi har talt med de omkringboende, og de lokale betjente har også været henne forbi Brugsen for at høre, om de kendte noget til ham.
Vi har talt med børnehaver og dagplejemødre på hele Tåsinge.
Ingen har hørt om eller har kendskab til, at afdøde tog sig af et lille barn.
Hun viste ham hen til drengeværelset og trak sig lidt tilbage.
Noget ved hans nærvær nedbrød alle hendes forsvarsværker og gjorde hende usikker.
Usikker på sig selv og på al den vrede og kærlighed, hun havde parkeret, da de skiltes.
Da hun så ham stige ud af bilen, havde hun været klar over, at det var en kæmpe fejl, at de ikke havde fået talt sammen, i det øjeblik han kom hjem fra rejsen.
Distancen, der var opstået på grund af hendes afvisende tavshed, havde bygget en kunstig barriere op mellem dem eller måske kun
omkring hende.
Eik virkede forholdsvis upåvirket af situationen og lod mest til bare at være glad for at se hende, hvilket gjorde hende endnu mere usikker.
Vi har talt med alle omkring Dorthe, familien, personalet på kroen og beboerne i lokalsamfundet.
Hun er på intet tidspunkt sat i forbindelse med et barn.
Og det var alene af den grund, jeg kontaktede dig, sagde hun.
Eik stod med hænderne i forlommerne på sine sorte jeans, han tyggede indædt på sit tyggegummi, men rørte ikke ved noget i værelset.
Betragtede bare det drengeliv, der lå foran dem.
Så vendte han sig mod reolen og begyndte at trække bøgerne ud en efter en.
Han åbnede dem og så på de første sider, mens Louise stod og følte sig dum over, at hun ikke selv havde tænkt på at se efter, om der stod et navn i bøgerne.
Hun betragtede ham i tavshed, mens han tog en ny bog ud, kiggede i den og stillede den tilbage igen.
Da han var kommet igennem hele samlingen, vendte han sig imod hende.
-	En ting er, at der er blevet indkøbt tøj til et barn fra toårsal-deren frem til nu.
Det kunne jo være indkøbt til et forældrepar, der selv sad hårdt i det.
Men de har hygget sig med billedbøger og godnathistorier.
Der er også en lille aldersudvikling i bøgerne.
Eik havde altid været god til små børn.
Louise anede ikke, hvor han havde det fra, for han havde ikke selv boet med et.
Stephanie var seksten, da hun kom ind i hans liv, så erfaringen var ikke kommet med hende, og Louise havde den slet ikke selv.
Jonas var tolv, da hun blev hans plejemor, og det havde altid været svært for hende at kode sig ind på små børn.
Hun havde ingen idé om, hvad der skulle læses for dem, når de var to, eller hvilke bøger der passede til en fire-femårig.
Hun trådte ind i værelset og så, at de tidligere bøger var små og kvadratiske med en mus, der hed Malle: Sov godt, Malle og Malle leger ude.
Hun mærkede varmen fra Eiks krop, da han gik forbi hende i det trange rum.
Han lænede sig frem over skrivebordet og studerede de to tegninger, der lå ved siden af hinanden.
På den ene stod der “mor” med ildrøde, skæve bogstaver hen over en tændstikperson, der stod under en stor sol.
Den anden tegning var noget i retning af en raket, som havde kurs mod en blå himmel.
-	Der er noget galt, gentog Louise, da han rettede sig op.
De stod lidt og så på hinanden, mens han eftertænksomt nikkede, og denne gang holdt hun hans blik.
Du har ret, medgav han.
- Der er noget helt galt.
Louise førte an tilbage gennem lejligheden og låste efter dem.
-	Hvornår døde manden? spurgte Eik, da de var på vej ned ad trappen.
-	Det er godt et halvt år siden, svarede hun.
-	Så barnet er kommet til før hans død.
Louise nikkede eftertænksomt, inden hun gik hen til sin computer for at lede efter de mails, Lindén havde lovet at sende.
Der var ikke kommet noget, så hun ringede hende op i stedet.
Der var børnestemmer og larm i baggrunden, og irritationen lagde sig allerede over Louises stemme, inden Lisa Lindén nåede at sige sit navn.
-	Kan du huske, hvilken dato afdøde rettede henvendelse på den første annonce for børnetøj? spurgte hun og indstillede sig på, at efterforskeren først skulle hjem og tjekke oplysningerne i sine papirer, men svaret kom prompte.
-	Det gjorde hun den 21. oktober 2017, svarede hun, mens hun tyssede på et barn i nærheden.
-	Tak, sagde Louise og beklagede, at hun havde været nødt til at forstyrre midt i børneafhentningen.
Du ringer bare, lød det tilbage, og så var der lagt på.
-	Halvandet år før mandens død, konstaterede Louise og så hen mod Eik, der selv var gået i gang med kaffemaskinen.
- Han døde i påsken i år, så der er nok ingen tvivl om, at de var sammen, da barnet kom til.
Eik bød hende en kop, men hun rystede på hovedet.
Han tog sin jakke op fra stolen.
-	Jeg går lige udenfor og får en smøg, jeg kan ikke nøjes med det her tyggegummi, når jeg skal tænke.
Hun nikkede og overvejede at følge efter, men blev stående i køkkenet.
Han havde ladet døren ud mod parkeringspladsen stå åben, og lidt efter fornemmede hun den friske luft fra baggangen nå ind.
Et øjeblik lukkede hun øjnene og blev klar over, hvor meget hun ønskede, at hendes første efterforskning i den nye afdeling ville blive en succes.
En opklaring, hun ville være stolt af og glæde sig over at fortælle om.
Noget, andre ville bemærke.
Og noget, politicheferne ville skrive sig bag øret, men faktum var, at hun ikke havde styr på en skid, og slet ikke nu, hvor Eik var kommet til.
Hun bandede over sig selv, forsøgte at tage sig sammen og skulle lige til at gå i gang med en længere tirade om, hvor uduelig hun var, da hun hørte Eiks stemme udenfor og lidt efter hans faste fodtrin over gruset.
-	Du må hellere lige komme, kaldte han ind mod køkkenet, som om han fornemmede, at hun stod og gemte sig.
Det var tonen i hans stemme, som fik hende til i et spring at være fremme ved bagdøren.
-	Hvad sker der? spurgte hun og mærkede til sin overraskelse, hvor let det var at lukke ned for stemmerne, der lige før havde talt til hende.
-	Der er kommet en pige, som gerne vil tale med dig, svarede han og pegede hen mod den bænk, der stod langs husmuren ud mod vejen.
-	Hej Lea, udbrød Louise overrasket over at se oldfruens datter sidde der.
Hun sad sammensunket og forsvandt næsten ned i sin vatterede, mørkeblå jakke, som om den var trukket op omkring hende som et skjold.
- Er du kommet for at hente din mors ting?
Du kan bare gå med ind eller forklare mig, hvor jeg skal lede.
-	Det er ikke det, sagde pigen med en lav hvisken, da Louise nåede hen til bænken.
Og først nu så hun tårerne, der strimede den unge kvindes kinder.
Uden at sige noget satte Louise sig ved siden af hende.
Gråden trak op gennem kroppen og fik oldfruens datter til at skælve.
Louise fornemmede
Eik stå henne ved døren, men hun havde sin opmærksomhed rettet mod pigen, som sad med sammenknugede hænder og stirrede ned i sit skød, mens gråden rullede tavst igennem hende.
Louise rakte forsigtigt ud og lagde sin hånd på hendes skulder.
-	Hvad er der dog sket? spurgte hun, og det gav et lille spjæt i Lea.
Igen blev der tavst mellem dem, men så snøftede hun og tog luft ind.
-	Jeg vil gerne tilstå, at det var mig, der gjorde det, sagde hun.
Det kom ganske spagt, men Louise hørte hvert et ord.
Hun afventede, lod tiden gå og havde hele tiden sin hånd hvilende mod pigens skulder.
Men tiden gik, uden at der kom mere, så Louise rømmede sig for at forberede pigen på, at hun tog over.
-	Gjorde hvad? spurgte hun i forsøget på at få hende til at fortsætte.
Det lod ikke til, at pigen hørte hende, så Louise lod hende være.
Længe sad de bare sammen i stilheden, der lå afventende mellem dem.
-	Det var ikke meningen, kom det pludselig.
Ordene virkede
usammenhængende, da de endelig kom ud af den lange tavshed.
- jeg ville ikke have, at nogen skulle dø.
Det var ikke min mening.
Jeg var bare så vred.
Louise klemte blidt om hendes skulder.
Hvis Eik stadig stod i døren, lagde hun ikke længere mærke til ham.
Ofte sker drab netop på grund af vrede, fortalte Louise i samme blide tonefald.
- Vil du ikke fortælle mig, hvad der skete?
Hvad gik forud, hvorfor blev du så vred på Dorthe?
Havde det noget med din mor at gøre?
Pigen vendte sig i et pludseligt ryk mod Louise, så efterårssolen glimtede i ørepiercingerne.
-	Nej, udbrød hun med høj, skinger stemme.
- Jeg var ikke vred på Dorthe, jeg kendte hende næsten ikke.
Men det var mig, der slog Nils ihjel.
Louise havde en arm om den unge kvinde, da hun førte hende ind mod krostuen.
Lea gik med hovedet foroverbøjet og blikket i gulvet, da hun fulgte med gennem køkkenet hen til svingdøren, som Eik holdt åben for dem.
Der blev trukket en stol ud, og Eik spurgte, om hun trængte til en kop kaffe eller et glas vand, men hun rystede begge gange svagt på hovedet.
Louise satte sig ved siden af hende, mens Eik slog sig ned overfor.
Liden de fik talt om det, var det ham, der trak sin mobil frem,
satte den til at optage og lagde den på bordet.
Hun beundrede hans rolige måde at omstille sig på, selv havde hun ikke helt forstået, hvad pigens besøg gik ud på, men Eik havde ikke engang hørt om kroejeren og ulykken på stigen, og alligevel virkede det, som om han havde situationen helt under kontrol.
-	Han ødelagde vores liv, begyndte Lea grådkvalt, da de havde sat sig.
- Det var hans skyld, at min bror døde.
Ordene kom, inden hun hulkende bøjede sig frem og gemte ansigtet i hænderne.
Louise lagde igen en hånd på hendes skulder og mærkede fortvivlelsen rase i den unge krop.
-	Det var en ulykke, mindede Louise pigen om, men oldfruens datter rystede på hovedet.
Louise mærkede Eiks blik og håbede, at han ville forblive tavs derovre på den anden side af bordet.
Hun ville give Lea tid til at fatte sig og finde sin vej ind i det, hun var kommet for at fortælle dem.
Længe var der stille i halvmørket omkring vinduesbordet i krostuen, mens Lea kæmpede med gråden.
Det virkede, som om en afmagt var sluppet løs inde i hende.
Som om den var braset igennem et værn, der ikke længere var stærkt nok til at holde den tilbage.
Louise klemte igen blidt om hendes skulder i et forsøg på at få hende til at falde lidt til ro.
Hun havde lyst til at trække den unge kvinde ind til sig, men lod hende i stedet græde ud og sunde sig, så der stadig kunne opretholdes en professionel distance mellem dem, men sorgen var så overvældende, at hun havde svært ved ikke at lade sig påvirke af den.
Hvordan kendte din bror og kroejeren hinanden? spurgte Eik fra den anden side af bordet, da der var gået yderligere lidt tid.
Og nu følte Louise sig taknemmelig over, at han tog ordet, mens hun selv forsøgte at berolige pigen.
Det virkede, som om spørgsmålet lige skulle trænge igennem til hende, men så rettede Lea sig op og tørrede sit ansigt med jakkeærmet.
-	Nils var forelsket i min bror, svarede hun nøgternt.
- Han tvang Aske til ting, der ikke var gode for ham.
Ting, han ikke havde lyst til.
Eik lod til at være upåvirket af hendes påstand og nikkede til hende, mens hun talte.
Louise havde overrasket vendt sig mod hende.
-	Det var ham, der gjorde Aske syg, fortsatte Lea vredt.
- Han ødelagde min bror.
-	Var din bror bøsse? spurgte Eik.
-	Ja! svarede hun forsvarsberedt.
- Og hvad så
?
Alle havde så ondt i røven over, at Aske var anderledes.
Men han var ikke til
gamle mænd, der ville i seng med ham og pressede ham til at gå i seng med andre.
Sådan var min bror ikke.
-	Hvorfor kommer du og fortæller os det her nu? spurgte Louise.
Hun lod sin hånd ligge, men trak sig lidt tilbage, så hun kunne se den unge kvinde.
22 år var hun og virkede skrøbelig, selvom hun ikke var særlig spinkel.
Og så var hun fyldt op af sorg og vrede, stemmen var ladet med aggression, da hun vendte sig mod Louise for at svare.
-	Fordi, begyndte hun og tog en dyb indånding for at få vreden under kontrol, - jeg vil have, at I ved, hvad der foregik her på kroen.
Hvad kroen var for et sted, dengang Dorthes mand levede.
Nils ødelagde vores liv.
-	Vil du ikke være sød at uddybe det, bad Louise, da Lea igen var blevet tavs.
Hun havde knyttet begge hænder hårdt og stirrede koncentreret ned mod de hvide knoer.
Og sådan blev hun siddende, mens hun begyndte at forklare.
-	Aske fortalte mig engang, at Nils havde sagt, at alle havde lov til at udleve deres lyster og følge deres begær.
At det var naturligt, og det var min bror også enig i, han var kun femten, da han sprang ud, og han var bestemt også søgende.
Aske skammede sig aldrig over, hvem han var.
Men de voksne udnyttede ham.
Det hele skulle holdes hemmeligt, være diskret og gøres til noget, man ikke talte om, bare fordi de ikke selv turde stå ved, hvem de var.
Fordi de ikke havde mod til at fortælle deres koner, at de spillede på begge hold.
At de gerne ville have det trygge derhjemme og det liv, de viste frem med kone og børn, og så komme her til Tåsinge for at udleve deres skjulte lyster og være dem, de i virkeligheden var.
Igen gemte hun ansigtet i hænderne.
-	Jeg hader dem, hviskede hun indædt ud mellem fingrene.
Så strøg hun hurtigt tårerne væk og rettede beredvilligt blikket mod Louise.
-	Tvang de mænd din bror til at have sex, eller betalte de ham for det?
Igen så Louise vreden stige op som en eksplosion, men hun rystede på hovedet.
-	Dengang var min bror ikke trækkerdreng, hvis det er dét, du antyder, udbrød hun og rykkede sig væk fra Louise.
-	Jeg antyder ingenting, sagde hun nu lidt mere bestemt.
- Jeg prøver at finde ud af, hvad det er, du er kommet for at fortælle os.
Lea sank lidt sammen igen.
-	Hvad var det, der skete her på kroen?
forsøgte Louise igen.
-	Det var ikke her på selve kroen, kom det så.
- Det var ude i skovhytten.
Hun pegede i retning af køkkenet, parkeringspladsen og skoven.
- Hytten hører til kroen, men ligger helt isoleret derinde.
Det skulle være noget eksklusivt, noget lækkert med boblebad og champagne, men i virkeligheden var det bare et horehus.
Hun tav et øjeblik, som om hun tænkte sig om.
-	Et velarrangeret weekendknald med roomservice og morgenkomplet, kogte hun det ned til.
- Der var ikke nogen, der betalte Aske for at komme der, han ville gerne.
Nogle af fyrene kom han i kontakt med på nettet, og så bookede de skovhytten og var sammen uden risiko for, at de andre gæster så dem.
-	Men noget ændrede sig? sagde Louise.
Hun nikkede.
-	Der skete noget, og ikke så længe efter flyttede han ind til mig og holdt op med at komme herude.
Det var dengang, jeg fik mistanke om, at han var begyndt at tage penge for det.
Det hele ændrede sig.
Han ændrede sig, det var min mor, der opdagede, at han sultede sig.
Han fik det værre og værre, men han ville ikke tale om det.
Hun sad lidt og stirrede frem for sig.
Louise og Eik gav hende tid til at sunde sig, men der gik kun et øjeblik, inden hun igen rettede sig op og så ud, som om hun tog tilløb.
-	Omkring to uger efter Askes død så jeg Nils stå oppe på stigen.
Jeg var på vej ned for at hente æg, min mor ville lave påskefrokost til os dagen efter - bare til hende og mig.
Som vi plejede, inden Aske blev syg.
Han vinkede til mig, da jeg kørte forbi.
Jeg kan huske, at jeg huggede bremsen i og drejede ind på parkeringspladsen herude bagved.
Da jeg var kommet ud af bilen, råbte jeg til ham, at det var hans skyld, at min bror var død.
Han råbte tilbage, at min bror var blevet syg.
Og så råbte han til mig, at han også var ked af det.
Ham!
At han var ked af det!
Jeg blev så rasende, at jeg løb hen og væltede stigen.
Hun lukkede øjnene og pressede dem sammen, som om hun forsøgte at skubbe mindet væk.
Men så tog hun Louise og Eik med tilbage til den dag i april.
-	Det var ikke min mening, begyndte hun stille.
- Det var, som om min krop reagerede, uden at jeg var med i handlingen.
Som om det var noget, den gjorde af sig selv.
Hun rystede lidt på hovedet.
Jeg kan stadig huske, hvor tungt det var, da jeg forsøgte at trække stigen ud fra muren.
Meget tungere, end jeg forestillede mig.
Jeg stillede mig op på det nederste trin og lagde al min vægt i for at tvinge den tilbage.
Jeg tror ikke, han var klar over, hvad jeg havde gang i.
Det var først, da stigen bevægede sig under ham, og jeg rykkede til, at det gik op for ham, at han ville falde ned.
Hun så hurtigt hen mod svingdøren ud til køkkenet og haven bag kroen.
-	Jeg så ham styrte bagover, mens jeg løb tilbage til bilen, men jeg så ham ikke ramme jorden.
Jeg skyndte mig ind i bilen og kørte ud fra parkeringspladsen uden at se derhen.
Det var først, da stigen væltede mod jorden, at der pludselig virkede langt op, til hvor han
stod, men jeg troede ikke, at han døde af det.
Jeg ville jo bare vise ham, at jeg ikke fandt mig i det, han havde gjort.
Få ham til at forstå, hvad han havde taget fra os, da Aske døde.
Stilheden føltes tung, da hun tav.
Louise gav hende et øjeblik, inden hun rømmede sig.
-	Gjorde Nils din bror fortræd? spurgte hun så.
Det var,
som om vreden, skylden og styrken med ét forlod Lea.
Hun knækkede sammen ind over bordet, mens tårerne skyllede ned over hendes kinder.
Louise så hurtigt hen på Eik, som forholdt sig tavs
, mens den unge kvinde gik i opløsning foran dem.
-	Jeg bliver nødt til at bede dig om at gentage alt det, du lige har fortalt os, når du kommer ind på politistationen, sagde Louise endelig.
Lea nikkede uden at se op.
Hun knugede stramt armene om sig selv, som om hun forsøgte at holde sammen på den fortvivlelse, der var ved at flå hende i stykker.
-	Inden jeg ringer til min kollega, som vil køre dig til Svendborg, tror du så, at du kan forklare os, hvor den skovhytte ligger?
Lea nikkede, stadig uden at se op.
Blikket rakte kun lige ned på de sammenfoldede arme, som om verden stoppede der.
-1 skal fortsætte ad grusvejen ind i skoven, sagde hun lavmælt med afsky i stemmen, som om hytten rykkede nærmere, når hun talte om den.
Louise sendte igen Eik et blik, og hun kunne se, at han var enig.
Der var ingen grund til at presse den unge kvinde.
Hendes gråd var dyb og hjerteskærende, og hun ville få Lene Borre til at tage sig af hende, mens de selv tog ind i skoven for at se efter den hytte.
Med de her oplysninger tegnede der sig et noget andet billede af ægteparrets forhold til hinanden, tænkte hun og undrede sig over, at ingen i familien havde fortalt, at Nils var til mænd.
De ventede sammen, indtil Lea Nørgaard blev hentet, og hun så efter politibilen, da den kørte væk med den unge kvinde.
Hvis det viste sig, at skovhytten var beboet, var det måske sandsynligt, at drengen opholdt sig der.
Den smalle grusvej, der gik om til parkeringspladsen, fortsatte videre ind i skovstykket, der lå omme bag ved kroen.
Lea havde forklaret, at de skulle køre frem, og når vejen skilte, skulle de holde til højre, så kom de lige hen til skovhytten.
Det viste sig, at en sti også gik direkte derhen fra parkeringspladsen.
Den var næsten skjult af to enorme rododendronbuske, der bredte sig i en bue ind over den grusbelagte gæsteparkering, men de besluttede at køre og tog Eiks bil.
- Grov farefremkaldelse, sagde han, da de var steget ind i bilen.
- Hvis de godtager den, slipper hun nok med et års fængsel.
Nils Hyllested var først afgået ved døden en uge efter faldet.
Da han styrtede til jorden, pådrog han sig et alvorligt bækkenbrud.
Det var Lene Borre, som havde fremskaffet hans journal allerede samme dag, Dorthe blev fundet.
Det var komplikationer opstået i forbindelse med operationen, som førte til hans død.
Efterårsskoven lukkede sig over dem, og Eik måtte slå et slag uden om roden fra et væltet træ, de store huller i vejen var helt tydeligt overladt til sig selv.
Selvom Eik forsøgte at undgå de værste bump, hoppede de afsted.
Louise vidste, at Lea risikerede, at det kunne ende med en langt hårdere straf.
Anklagemyndigheden kan også mene, at der er tale om grov vold med døden til følge, sagde hun.
- Hvis Lea fastholder, at hun væltede ham ned af stigen med overlæg, så risikerer hun, at strafferammen går på seks eller otte års fængsel.
Men han døde ikke umiddelbart af faldet, påpegede Eik.
- Han døde af de komplikationer, der stødte til.
Hans profil og skægstubbene fik det til at trække i hendes hånd, og hun måtte tage sig voldsomt sammen, så hun ikke kom til at stryge ham over kinden.
Han var så velkendt og alligevel så langt væk.
Følelsen af hans hud.
Og hendes.
Varmen fra hans krop, der plejede at gøre hende tryg, tiltrak hende stadig.
Men smerten efter svigtet var stærkere, den havde lagt sig over hende, og Louise kunne ikke se, hvordan den nogensinde skulle kunne viskes ud mellem dem.
Der kom skovhytten til syne.
En sort bjælkehytte med hvide sprossevinduer og græs på taget.
Eik kørte helt op til hoveddøren, og da han standsede bilen, var hun klar over, at hun havde sat et håb op, som allerede blev skudt ned, inden de begyndte at se sig omkring.
Hun havde, siden hun hørte om hytten, forestillet sig, at den måske ville give dem en naturlig forklaring på drengeværelset oppe i Dorthe Hyllesteds lejlighed.
Det kunne være en veninde eller bekendt, der boede i hytten sammen med en lille dreng, som Dorthe indimellem havde overnattende.
Men her var ikke skyggen afliv.
Døren var lukket, og vinduerne tomme.
Da de steg ud af bilen, blev Louise et øjeblik stående og så sig om i lysningen, hvor huset lå.
Der løb en lille skoveng ned langs hytten, resten var omkranset af høje, gamle træer.
Hvis man ikke kendte til stedet, var der intet, der afslørede, at den lå her.
Eik var gået helt op til huset, med panden mod ruden lænede han sig frem for at se ind.
Louise fulgte efter.
-	Her er ikke nogen, meddelte han lidt unødvendigt efter at have set ind ad yderligere to vinduer.
Gennem ruden så Louise et stort fjernsyn stå på et aflangt tv-bord og over for det en dyb sofa.
Mellem de to vinduer stod et lille spisebord med højryggede stole.
Eik var forsvundet rundt om huset, men lidt efter var han tilbage igen.
ffan tog i døren, og da han konstaterede, at den var låst, kiggede han rutineret under måtten foran hoveddøren.
Så under den store krukke, hvor kun resterne af et rodnet var tilbage i den udtørrede pottejord.
Så lod han fingrene løbe hen over spærene, der gik ud fra huset hen til taget, men der fandt han heller ingen nøgle.
Inden Louise nåede at komme med indvendinger,
havde han slået sin læderjakkebeklædte albue ind gennem ruden i døren.
Ingen alarm gik, kun skovens stilhed og den klirrende lyd af smadret glas, der landede inde på gulvet.
Hurtigt hægtede han begge hasper af og fik vinduet op.
Hun så hans lange krop forsvinde op over karmen og ind gennem vinduet.
Lidt efter blev hoveddøren låst op, og han rakte hende et par la-texhandsker, inden han gik tilbage i stuen.
Louise trådte ind i entreen, mens hun trak handskerne på.
Her lugtede hengemt og fugtigt, og hun fik med det samme en fornemmelse af, at det var et stykke tid siden, der var blevet luftet ud i huset.
Entreen mindede hende om kulde og skygge.
Her var mørkt, på væggen hang en knagerække i messing, og ved siden af den stod et stativ med to paraplyer.
Hun lagde mærke til den mørkerøde løber på trægulvet og lamperosetten i loftet, inden hun fulgte efter Eik ind i stuen.
-	Ikke nogen dreng, konstaterede hun.
Han rystede på hovedet.
-	Ikke nogen i det hele taget, sagde han og lod fingeren løbe over sofabordet.
- Huset har stået tomt længe.
Bag stuen lå et stort soveværelse med dør ud til en træterrasse.
Louise gik hen og kiggede ud.
Terrassen var udpræget nyere end
selve huset; da hun åbnede døren og trådte derud, fik hun øje på overdækningen, der lå over en nedsænket spa.
Hun satte sig på hug og løftede op i det brunlige dækken, nedenunder var vandet helt mørkt og grumset, og hun behøvede ikke at stikke hånden i for at vide, at den var kold, og pumpen var slukket.
Den havde også stået længe uden at blive brugt, konstaterede hun, inden hun gik ind igen.
Hun låste døren efter sig og begyndte at åbne de to skabe, der stod i værelset.
I bunden af det ene var der stablet nogle tykke stolehynder til udendørsmøbler, men ellers var der bare bøjler på en stang.
Det slog hende, at stilen i skovhytten var meget anderledes
end på resten af kroen.
Her var mere stilrent, mere stringent i indretningen, ikke noget med vifter og japanske billeder i sorte lakrammer.
Sengen var bred, og gavlen et højt kvadrat i mørkegråt stof.
Der var sorte Bestlite-sengelamper og tykke lammeskind på gulvet på begge sider af sengen.
Louise trak en skuffe i sengebordet ud og stirrede lige ned på en nøgen mands erigerede lem, der var på vej ind i munden på en anden mand, der havde bøjet hovedet ned over ham.
Stakken med udenlandske glittede homo-magasiner lå sammen med en fjernbetjening og en aflang, gennemsigtig plastboks fyldt med kondomer.
Hun tog det øverste magasin op fra bunken og konstaterede, at det var fra januar.
Hun lagde det tilbage og lukkede skuffen, inden hun gik om til sengebordet på den anden side.
Flere kondomer og små tuber glidecreme med ubrudte forseglinger.
Ikke noget med den obligatoriske hotelskuffe-bibel her, tænkte hun og lukkede skuffen igen.
Da Louise kom tilbage i stuen, havde Eik åbnet lågerne i det aflange tv-bord.
Hun kunne se en gammel dvd-afspiller inde på hylden, da han vendte sig mod hende med en stabel dvd-film i hånden.
- Porno, sagde han.
- Med mænd.
-	Ja.
Hun nikkede og fortalte om sengeskufferne.
Der var ikke rigtig noget, der lagde op til, at hetero-par også gæstede skovhytten.
Den lod meget specifikt til at være indrettet til mænd, som kom for at hygge sig med mænd.
Helt som Lea havde fortalt.
Louise gik ud i køkkenet.
Pænt og nydeligt, konstaterede hun.
Der var en Nespresso-maskine, en champagnekøler og champagneglas.
Og på væggen hang en telefon med en forklaring om, at man skulle trykke 9 for receptionen og 0 for kroens køkken.
Der var et minibarskab under køkkenbordet med et lille nøglehul i øverste venstre hjørne.
-	Det er vel i bund og grund bare en slags hotelsuite, sagde Eik og kom ud til hende.
Louise nikkede.
-	Her er ikke noget at komme efter, konstaterede hun.
- Det er helt tydeligt, at hytten har stået sådan her, siden Nils døde, men det er da mærkeligt, at Dorthe ikke har taget den i brug igen.
Det undrer mig, at en kro, der ligger så forholdsvis afsides, har valgt ikke at udnytte alle gæsteværelser, men i stedet har målrettet det her sted til én specifik gæstegruppe.
For at det overhovedet skal give mening, må vi gå ud fra, at der har været så stor efterspørgsel på stedet her, at det løb rundt.
Hun så afventende på Eik, som bare nikkede.
Ellers ville de vel have inkluderet hytten i deres udvalg af værelsestyper, fortsatte hun.
- En suite er immervæk noget dyrere end et almindeligt værelse.
-	Prøv at se, hvordan den står opført på deres hjemmeside, foreslog han.
- Jeg har en fornemmelse af, at hytten her var noget, kromanden måske kørte separat, som en selvstændig del af forretningen.
Måske er det derfor, hans kone ikke kørte stedet videre.
-	Men så svært er det vel heller ikke at smide pornoblade og film ud, indvendte Louise.
- Dorthe kunne let have åbnet stedet for alle
slags gæster.
Hun ville kunne få en noget højere pris end de 900 kr., et almindeligt dobbeltværelse koster.
-	Måske følte hun ikke, at hun kunne overkomme det, foreslog Eik.
- At hun kunne nå at løbe herover og servicere med mad og drikkevarer.
Eller rengøring, for den sags skyld, efter hun blev alene på kroen.
Louise nikkede og erkendte, at det kunne være forklaringen.
Dorthe og oldfruen havde sikkert haft nok at gøre i forvejen med kroens fjorten værelser.
Mens hun googlede kroen for at se, om skovhytten stod opført på hjemmesiden, kom Eik ud fra soveværelset med et pornoblad i hånden.
Han gik hen og satte det for den knuste rude og hentede vinkøleren i køkkenet, som han stillede op, så bladet blev presset op mod vinduet og lukkede hullet.
Jeg ringer efter en glarmester, når vi kommer tilbage til kroen, sagde han som svar på Louises skeptiske blik på arrangementet.
-	Der står ikke noget på deres hjemmeside om stedet her.
Det er slet ikke opført, og der er heller ingen billeder af hytten, fortalte Louise, da de fulgtes ud til Eiks bil.
Inden de satte sig ind, ringede hun til Camilla.
-	Vil du ikke gøre mig den tjeneste at finde alt, hvad der er skrevet om homo’er og bøsser på Tåsinge, bad hun, i det øjeblik veninden svarede.
-	Skulle du ikke snart få dig en sekretær i din nye afdeling?
bed Camilla irriteret.
-	Gør det nu bare, bad Louise.
- Tusind tak!
Hun skyndte sig at slukke mobilen, inden veninden kom med indvendinger eller begyndte at spørge alt for meget ind til, hvad det gik ud på.
Og inden hun begyndte at fritte hende for, hvordan det var at se Eik igen.
Hun mærkede hans blik, mens de bumpede tilbage over den
ujævne skovvej.
Men inden han fik mulighed for at kommentere hendes samtale, ringede hun til Lisa Lindén for at bede hende grave alt, hvad hun kunne finde, frem om skovhytten.
Efterforskerens mobil gik på telefonsvarer, så Louise måtte nøjes med at lægge en besked.
-	Find ud af, om der er bookinger i systemet, der ser ud til at passe til skovhytten, understregede hun.
- Og fremskaf gerne navne på nogle af de gæster, der har boet derude.
Hun havde stadig mobilen i hånden, da de nåede tilbage til kroens parkeringsplads.
-	Jeg må hellere tage hen og tale med Leas mor, sagde hun.
- Det er ikke sikkert, hun er blevet informeret om, at datteren er kørt til afhøring.
Eik nikkede og tilbød at køre hende, når han havde hentet sin taske med computeren inde i krostuen.
Jeg har selv bil, svarede Louise og pegede mod den civile politibil.
Han nikkede, og hun syntes et øjeblik, at han så skuffet ud.
-	Så kører jeg til Troense og ser, om de har et ledigt værelse.
Louise havde forventet, at han ville køre tilbage til København,
men følte sig på en måde lettet ved udsigten til, at han blev, så der var én på efterforskningsholdet, hun kendte og stolede på.
Samtidig blev hun irriteret.
Hun havde ikke bedt ham komme, og nu føltes det lidt, som om han masede sig ind på hende.
Men hun sagde ikke noget.
Louise bed ikke så meget mærke i, at Eik åbnede døren ind til kroens lille mellemgang.
Det var først, da hun hørte høje stemmer derindefra, at det gik op for hende, at han jo ikke havde nøglen, og at hun havde låst efter dem, da de kørte ud i skovhytten.
Hurtigt løb hun hen mod døren, men stoppede brat op, da hun nåede køkkenet.
Eik sad overskrævs på ryggen af en lyshåret mand, der lå på maven med armene på ryggen.
Det første, Louise lagde mærke til, var hans røde hættetrøje og skræmte blik.
-	Navn? sagde Eik på ryggen af fyren.
-	Jon, svarede han spagt.
- Isaksen.
Jeg arbejder her.
Jeg er bare kommet for at hente nogle af mine ting.
-	Han er kok, sagde Louise henne fra døren.
Eik slap sit greb og stablede sig op, mens kokken blev liggende og så op på ham.
-	Rejs dig bare, sagde Eik.
Usikkert kom Jon Isaksen på benene og trak sig lidt væk fra Eik.
-	Jeg var ikke klar over, at jeg ikke måtte gå ind, undskyldte han
sig.
Men du er vel klar over, at din arbejdsplads er lukket ned som følge af det drab, her er blevet begået, går jeg ud fra?
Og når der er opsat afspærringer, plejer det at betyde, at man ikke går ind.
Louise kunne høre, at Eik var vred.
Der var ingen hverken undskyldende eller imødekommende toner i hans stemme.
-	Det er jeg klar over, nikkede Jon Isaksen.
Han var næsten lige så høj som Eik, men kraftigere, og maven bulede ud.
I begyndelsen af trediverne, gættede Louise og forsøgte at huske, hvad Lene og Niklas havde fortalt om Dorthes kok.
-	Kan vi lige få lov at tale med dig? spurgte hun og pegede ind mod krostuen.
Han nikkede hurtigt og fulgte efter Eik, men holdt sig stadig lidt på afstand.
Han lignede ikke en kok, tænkte Louise, da de satte sig ned omkring bordet.
Én ting var hans velplejede fuldskæg og håret, der så nyklippet ud, men det var mest hans blik, der fik hende til at tænke, at han passede bedre i en bank eller på et revisionskontor.
Han virkede ikke robust nok til at stå i et travlt restaurationskøkken og svede.
Der var noget forsigtigt og usikkert i hans fremtoning,
som naturligvis sagtens kunne være efterdønningerne oven på turen i gulvet med Eik.
Men det var også hans bevægelser og måden, han betragtede dem på.
Og hun forstod nu, hvad der havde fået Lene Borre til at komme med sin hentydning om, at han nok var til mænd.
Hans feminine side trådte tydeligere frem end den maskuline.
-	Hvor længe har du arbejdet her? spurgte Louise.
Jeg har arbejdet på Strammelse Kro i fem år, svarede han tydeligt, som om han var oppe til en prøve.
-	Hvad kender du til den dreng, der bor her på kroen sammen med Dorthe?
var hendes næste spørgsmål, og det så ud, som om Jon Isaksen tabte kæben.
-	Her bor ikke nogen dreng, svarede han, da han havde sundet sig.
Det virkede næsten, som om han tog spørgsmålet ilde op.
Som om politiet indikerede, at han ikke kendte sin arbejdsgiver særlig godt.
Louise noterede sig hver en trækning i ansigtet, flakken i blikket.
Hun indprentede sig hver eneste lille reaktion, og hun nikkede kort, da Eik lænede sig frem over bordet.
-	Kender du noget til skovhytten? spurgte han, og Louise så med det samme, hvordan kokkens ansigt faldt sammen.
Blikket søgte ned mod hænderne, fingrene arbejdede uroligt, og hun nåede at udveksle et langt blik med Eik, inden Jon igen så op.
-	Ja, nikkede han.
- Men den er lukket ned.
Vi bruger den ikke længere til gæster.
Der var noget i hans stemme, der virkede ivrigt efter at forklare, alligevel stoppede han sig selv.
Hverken Eik eller Louise sagde noget.
Og efter lidt tid gik han i gang igen.
-	Det var, mens Nils stadig levede, at der boede gæster derude, forklarede han.
Louise havde lyst til at råbe, at så langt var de med.
Men hun ventede på, at han selv fortalte videre.
Det gjorde han ikke, så Eik lænede sig igen frem.
-	Det lader ikke til, at skovhytten står opført i kroens bookingsystem, sagde han.
- Ved du, hvordan det kan være?
Kokken rystede usikkert på hovedet.
Jeg er ikke så meget inde i reservationerne.
Men det var mig, der lavede mad til skovhyttens gæster.
De fik måltiderne bragt ud.
Det var det, der var hele meningen.
Den blev brugt til VIP- gæster, som ønskede diskretion.
Louise løftede et bryn, og hun så en hurtig trækning ved Eiks mund.
-	Det var sjældent, de kom herop på selve kroen, fortsatte han.
-	De var selvfølgelig velkomne, men morgenmaden blev også serveret derude.
Og så ringede de herop i køkkenet, når der var noget, de havde brug for.
Det skete ofte, at der var særbestillinger på for eksempel hummer, østers eller fjordrejer, når de var i sæson.
Altså ting, vi ikke havde på det almindelige kort.
Men de kunne selvfølgelig som vores øvrige gæster altid bestille fra menukortet, og det gjaldt også vinkortet.
Bare seneste bestilling var afgivet inden klokken 21.30.
Drikkevarer kunne de bestille, så længe der var nogen i restauranten.
Så kørte Nils ud med det.
-	Passer det, at Nils selv var til mænd? spurgte Louise, og kokkens blik flakkede, da han vendte ansigtet mod hende.
Men så nikkede han.
- Og skovhytten var hans domæne?
Han så ikke ud til at forstå, hvad hun mente, så hun uddybede.
-	Jeg går ud fra, at det mest var ham, der tog sig af de gæster, der benyttede hytten, sagde hun.
-	Ja, det var stort set kun ham, svarede han og nikkede igen.
-	Da Nils levede,
var Dorthe mest i receptionen og havde ansvar for
værelserne.
Det var altid Nils, der tog sig af gæsterne, både her på kroen og derude i skoven.
-	Var det også ham, der gjorde værelserne klar, når gæsterne var rejst? spurgte Louise.
-	Nej, svarede han.
- Det var Dorthe, hun tog sig af alle værelser.
Så hun vidste altså, hvad der foregik, tænkte hun.
-	Men skovhytten bliver ikke længere brugt? spurgte Eik, og kokken rystede hurtigt på hovedet.
-	Det stoppede, da Nils døde.
-	Når det ikke gik igennem kroen, hvordan kom han og gæsterne så i kontakt med hinanden? bad Eik ham forklare.
Men Jon Isaksen trak beklagende på skuldrene, som om han var oprigtigt ked af, at han ikke kunne hjælpe.
Jeg ved det faktisk ikke, svarede han, og nu virkede han mere rolig.
- Det foregik sådan, at jeg fik besked en eller to dage i forvejen, når der kom gæster i skoven, så jeg kunne købe ekstra ind.
Men jeg var aldrig involveret i selve reservationen.
-	Så du fik heller ikke navne på de gæster, der kom og boede derude?
forsøgte Louise.
Han rystede hurtigt på hovedet, og Louise kunne ikke greje, om reaktionen kom så hurtigt, fordi han løj, eller fordi han var bange for at blive yderligere involveret i det, som efter al sandsynlighed var en forretning, kroejeren ikke havde involveret SKAT i, siden udlejningen ikke figurerede nogen steder.
-	Jeg ved, at du allerede har talt med mine kolleger fra Svendborg, men det er muligt, at vi får brug for at tale med dig igen, sagde hun.
- Vi har allerede dit nummer, og jeg vil også bede dig kontakte os, hvis du føler, at der er mere, vi skal vide.
Han nikkede hurtigt, og denne gang var Louise ikke i tvivl om, at det var lettelse, hun kunne spore i hans blik.
Louise havde lige rejst sig for at følge ham ud, da hun hørte en lys stemme råbe:
-	Hallo, er her nogen?
Inden de nåede ud i køkkenet, kom en karismatisk kvinde med stort, kruset hår hvirvlende ind ad døren med et smil, der var endnu større end håret.
-	Endelig!
udbrød hun og bredte armene ud for at omfavne Louise.
Det hele gik så stærkt, at Louise ikke rigtig nåede at se, hvad der blev af Jon, inden hun lod sig forsvinde i favnen på den sorthårede.
-	Hvem har vi der? spurgte Eik nysgerrigt henne fra bordet.
-	Lisa Lindén, svarede kvinden og havde hånden fremme, længe inden hun nåede hen til ham.
Det var ikke, fordi Louise ikke havde gjort sig tanker om holdets it-efterforsker.
Hun havde bare forestillet sig en mere stille, indadvendt og nørdet type.
Hun var på ingen måde forberedt på den her eksplosion af nøddebrun hud, krøllet hår og smil.
Men instinktivt kunne hun lide hende.
Og det var helt tydeligt, at Eik havde det på samme måde.
Hans blik hang ved Lisas slanke skikkelse, og hvis det ikke var, fordi Louise med det samme havde mærket det brændende stik af jalousi, havde hun nok grinet højt, da hun så, hvordan han med det samme rankede ryggen og strøg håret tilbage.
Hun bildte sig også ind, at han skød brystkassen lidt frem derinde bag læderjakken.
Lindén vendte igen sin opmærksomhed mod Louise og blev i det samme alvorlig.
Du er nødt til at forklare mig, hvad det er med den skovhytte, og hvad det er, du vil have mig til at finde frem.
Der kommer ingenting ud af søgningen, så jeg har brug for noget mere specifikt at gå efter.
Kan du give mig nogle mere detaljerede søgeord?
Eik havde rejst sig, han havde lagt læderjakken og skubbet ær-
merne op på den sorte trøje, så man kunne se hans markerede underarme.
Han var i gang henne ved kaffemaskinen og tilbød Lisa Lindén en kop, da Louise bad Lisa slå sig ned.
Selvom det kun var et kort øjeblik, registrerede Louise, hvordan Eik og Lindén så på hinanden, da hun smilende tog imod tilbuddet og bad om lidt mælk til kaffen.
Louise skød det til side og koncentrerede sig.
-	Jeg ved ikke, hvad der er at gå efter, erkendte hun blankt.
- Kroen disponerer over en bjælkehytte ude i skoven, som øjensynligt er blevet benyttet af homo-par.
-	Ikke nødvendigvis par, rettede Eik hende, og hun så irriteret hen mod ham.
- Mon ikke det nærmere netop ikke var par.
Men mænd, der gerne ville mødes diskret, uden at der var for meget opmærksomhed om, at de befandt sig sammen på kroen.
-	Jo, nikkede Louise og gav ham ret.
- Hytten er blevet benyttet af mænd, der mødtes højst sandsynligt i hemmelighed.
Stævnemøder, dates, knaldeoplevelser.
Jeg ved sgu ikke, hvad man kalder det, når det er noget, der skal holdes skjult.
Vi hørte fra et vidne, at der måske særligt var tale om gifte, tilsyneladende heteroseksuelle mænd, som tog herud for at få lidt eventyr.
Lisa Lindén havde sat en kraftig klemme i håret, og fingrene kørte med lynets hast over skærmen på hendes telefon.
-	Jeg tager bare noter, informerede hun dem om.
- Altså sex-weekends, homo, knalde, hytte, Tåsinge.
Det lød, som om hun mest remsede op for sig selv.
Louise så hen mod Eik, der end ikke forsøgte at lægge det mindste skjul på, at han var fascineret af deres nye bekendtskab.
-	Okay, sagde hun så og rettede sig op.
- Så har jeg noget at gå i gang med.
Har I koordinaterne på hyttens beliggenhed?
Hun så på Louise, som om det var noget, man naturligvis sikrede sig, når man bevægede sig rundt i terrænet.
-	Nej, svarede Louise.
- Men skovhytten ligger lige herinde, så du kan hurtigt selv køre derhen og få styr på de ting, du skal bruge.
Måske er det også meget godt, at du selv ser stedet.
Lisa var på benene igen, inden Louise nåede at tale ud.
-	Du hører fra mig, sagde hun, og så var hun væk, lige så pludseligt som hun var dukket op.
-	Hvad fanden var det? spurgte Eik med et begejstret smil.
Hun er muligvis efterforskningens stærkeste kort, nøjedes Louise med at svare.
Camilla bøjede sig tålmodigt ned for at tørre op.
Det var anden gang, Charlies lange hale fejede hendes kaffekop ned fra det lave sofabord.
De var kun lige kommet hjem fra Præstø, før schæferhunden med et enkelt halesving havde ryddet bordet for kop og fyrfadslys, og han lod selv til at blive forskrækket, da begge dele trimlede hen over gulvet.
Nu havde han gjort det igen, men denne gang burde hun nok have forudset, det ville ske, da hun slængede sig på sofaen og kaldte på ham, så hun kunne ae hans store hoved.
Hun havde afkortet besøget hos sin far og havde siddet i bilen på vej tilbage til København, da Louise ringede og kommanderede hende i gang med nye Infomedia-søgninger i avisernes artikelarkiv.
Flere gange havde Camilla forsøgt at få fat i veninden for at høre, hvad der var sket, siden det ikke længere var den dræbte enke, hun interesserede sig for.
Men hver gang gik mobilen på svarer.
Hun havde en fornemmelse af, at Louise afviste opkaldene, og det gjorde hende endnu mere insisterende i sine forsøg på at få fat i hende.
Da de talte sammen første gang, blev Camilla mildt sagt skideirriteret over, at veninden blev ved med at mase på, når hun nu for en gangs skyld prøvede at holde fri uden hele tiden at have det ene øje på nyhederne.
Hun havde bestemt sig for at bruge en uge nede hos sin far i et forsøg på at få nulstillet den stress, der var begyndt
at snige sig ind på hende, fordi der konstant var folk og projekter om ørerne på hende.
Men Louise blev ved og gav hende ikke en åbning til at sige fra.
Og nu hvor hun så var gået ind i det, gad veninden ikke at svare.
Hun kan rende mig, havde Camilla tænkt, mens hun sad og ledte efter de artikler, Louise havde bedt om.
Men nu var hun alligevel blevet nysgerrig på det, der foregik derovre, og sandheden var faktisk også, at hun ikke havde så meget imod at blive sat i gang.
Hun var ved at have fået nok af yatzy og eftermiddagskage.
Og hun havde en fæl mistanke om, at hendes far havde det på samme måde.
Om formiddagen var han kommet med en diskret hentydning om, at der stod en brugt Mercedes ovre i Fakse Ladeplads, som han godt kunne tænke sig at se lidt på.
Og Camilla kendte sin gamle brugtvognsforhandler af en far godt nok til at vide, at når han havde fået en bil ind på radaren, som han måske kunne lave lidt penge på, så kunne han ikke rigtig koncentrere sig om andet.
Han var også begyndt at tale om kortklubben og en kage, han ville forsøge at bage, næste gang de mødtes, og så havde hun grebet åbningen og undskyldt sig med, at der var kommet noget arbejde, hun blev nødt til at køre ind til byen for at klare.
Hendes far havde straks rejst sig fra lænestolen parat til at sende hende afsted.
Dog havde han virket lidt sørgmodig over, at han allerede skulle tage afsked med Charlie, de to gamle mænd kom godt ud af det med hinanden.
Camilla gik tilbage i køkkenet med kluden, da Frederik kom ud til hende.
Hun vendte sig mod ham og rystede på hovedet.
-	Så er det afgjort, sagde hun og vred kluden og så et søle af mælk og kaffe løbe ud i vasken.
Han løftede spørgende et bryn.
-	Hvad er afgjort?
-	Vi skal ikke have hund, konstaterede hun.
- De kræver mere plads.
-	Vi har 280 kvadratmeter, mindede Frederik hende om.
Det var ham, der var begyndt at tale om at anskaffe en hund, nu hvor han permanent var flyttet hjem fra USA, men Camilla var ikke med på den.
Mest fordi hun ikke kunne se sig selv gå tur i Frederiksberg Have tre gange om dagen.
- Eik og Steph bor på 54 kvadratmeter, og det lyder da til at gå fint hjemme hos dem.
Måske skal vi bare ikke have så meget nips.
Han trak hende ind til sig.
-	Eller også skal vi have en lillebitte hund, foreslog han.
-	Min kaffekop er da ikke nips, indvendte Camilla ind i hans armhule.
- Og jeg skal ikke have en lille hund.
Hun kyssede ham og trak sig ud af hans favn.
-	Jamen, så kom vi allerede et skridt nærmere, sagde han hurtigt og grinede.
- Vi går altså efter en mellemstørrelse.
Camilla rystede på hovedet ad ham.
Han var sådan en fra-et-til-hundrede-på-ingen-tid-type.
Hun vidste, at gav hun ham den mindste åbning, ville han have købt en hund, inden dagen var omme.
-	Vi går ikke efter noget, sagde Camilla og prøvede at distrahere ham ved at lyde sukkersød.
- Jeg er sikker på, at du gerne må låne Dina og gå tur med hende, lige så tosset du vil.
Hendes mand havde faktisk flere gange været hundelufter for Jonas og Louises labrador, noget, han på eget initiativ havde sat i værk, så hun var godt klar over, at han mente det alvorligt.
Og Markus heppede sammen med Frederik.
Det var mest hende, der ikke orkede.
I det samme kom Charlie tussende ud til dem og satte sig på gulvet lige foran hende, som om han forventede, at hun havde en godbid klar, hvis han så på hende med det der blik, der havde virket de andre gange, han satte sig på den måde.
-	Alarmselskabet bliver færdige i dag, sagde Frederik og satte sig for at klø hunden bag øret.
Camilla smed karkluden ned i håndvasken og gik hen for at lave sig en ny kop kaffe.
- Og de lover, at håndværkerne er ude senest klokken 16, så ikke mere larm.
Det havde larmet og støvet, så hun havde været ved at gå ud af sit gode skind, siden de havde invaderet lejligheden for at etablere det, de kaldte et safe-room, men som i hendes optik lige så godt kunne hedde et beskyttelsesrum.
Jerndrager, betonvægge og en særligt sikret dør, som mindede hende om døren til en bankboks.
Panikrum, havde hun vrænget, da Frederik begyndte at tale om den installation, han ville have foretaget.
Og nu var det her.
Rummet, der skulle give dem tryghed, fordi hendes mand i offentligheden var kendt for at høre til blandt landets mest velhavende.
Ikke at man kunne se det på deres indretning, der stadig bestod af en god blanding af Ikea-møbler og nogle af de gamle ting, de begge havde haft med, da de flyttede sammen.
I det samme kom en af håndværkerne ud i køkkenet med en elektrisk anordning i hånden.
Han fortalte, at han lige havde afprøvet kommunikationssystemet inde fra boksen.
Når I smækker døren indefra i boksrummet, bliver låsen automatisk aktiveret,
forklarede han.
- Alarmselskabet får direkte besked, og der vil med det samme blive sendt en vogn afsted hertil.
Frederik nikkede interesseret og fulgte efter ud mod det sikrede rum, mens Camilla bare ved tanken mærkede følelsen af klaustrofobi.
Alligevel gik hun efter dem.
Når der sker en indtrængen i lejligheden, er det jo ikke sikkert, at man lige har sin mobiltelefon på sig, fortsatte sikkerhedsfyren.
- Man er sjældent forberedt på at blive overrasket af en indbrudstyv eller gidseltager.
Han åbnede den sikrede jerndør og pegede på et lille, hvidt samtaleanlæg, der mindede om alarmsystemet ude ved siden af hoveddøren.
Camilla kunne se på ham, at han nød at se, hvor utilpas hun blev, da han nævnte kidnapning.
Hun rystede lidt på hovedet ad Frederik, som nærmest var lige så begejstret over finesserne ved sikkerhedsudstyret, som hun selv havde været, da hun hentede sin nye bil.
Men sådan var de så forskellige, tænkte hun.
Frederik gik ikke op i smarte materielle goder.
De nørdede ting var mere ham.
Da hun kom tilbage til køkkenet, var der kommet en sms fra Louise, som rykkede for at høre, om Camilla havde fundet noget.
Hun greb det som en undskyldning for at tage sin kaffe og en rulle kiks med ind på sit kontor, mens Frederik muntrede sig med alarmfyren.
Der kom ingenting frem, når hun søgte specifikt på homo og Tåsinge.
Camilla udvidede søgningen til Svendborg, og så dukkede der to artikler op om et overfald på en homoseksuel mand.
Overfald af så grov karakter, at offeret var blevet kørt på hospitalet.
Der var også et læserbrev fra en LBTGQ-talsperson, som helhjertet gik til angreb mod “hate crimes”.
Han talte dunder til dem, der havde noget imod folk med en anden seksualitet end dem selv.
Og påpegede i sit indlæg, at i en tid, hvor engelske facebookbrugere kunne vælge mellem 71 forskellige kønsforståelser, burde vi være forbi det punkt, hvor vi følte had over for personer med anderledes identiteter end de gængse mand/kvinde-kønsopfattelser.
Camilla ledte videre.
Men der kom ingenting frem, som sendte hende i retning af en homo-ring på Tåsinge.
Ingenting, der forbandt Tåsinge med sexrelaterede weekendophold eller bordeller kun for mænd.
Ingen ledetråde.
Hun loggede ud og kom i tanke om en artikel, hun engang havde læst om et homo-par, der havde mødt hinanden på dating-siden boyfriend.dk.
De var blandt nogle af landets første, der blev godkendt til adoption, og i avisen havde de lykkeligt vist deres lille datter frem.
Camilla tastede sig ind på datingsitet, der beskrev sig som Danmarks ubestridt største communitv for homo- og biseksuelle samt transpersoner.
Det nåede hun nu ikke så langt med, hun blev allerede stoppet, da det krævede et login at komme ind og snage i profilerne.
Samtidig blev hun svært irriteret på Louise.
Politiets it-folk måtte så let som ingenting kunne kravle om bag adgangskoderne til de her sider og finde frem til de oplvsninger, veninden havde brug for.
Camilla lukkede siden ned, tog i stedet mobilen og gik ind på Instagram.
Her begyndte hun at søge på billeder, der var tagget med et søgeord.
Først prøvede hun #tåsinge, og der kom en masse frem.
Mest fra Valdemars Slot.
Der var også et gammelt egetræ med en enorm omkreds.
Og så var der sejlskibe, luftfotos og naturligvis billeder af gravstedet, hvor Elvira Madigan og Sixten Sparre lå begravet.
Men der kom ingenting frem, når hun skrev søgeord som tåsin-ge sex, tåsinge homo, bøsse, tåsinge homo-ophold.
Så prøvede hun #tåsingelover #tåsingegay.
Heller ingenting.
Først da hun forsøgte #tåsingeloveweekend dukkede der fire opslag frem.
En storsmilen-de, ranglet fyr med armene kærligt slynget om en lidt kraftigere mand kiggede op mod kameraet i en solnedgangsselfie.
De tre resterende billeder var fra en skov.
Et, hvor de begge sad i en udendørs jacuzzi og skålede mod kameralinsen med to glas champagne.
Camilla tænkte, at de havde haft en selfiestang med på tur.
Hun kunne se champagneflasken stikke op af vinkøleren på terrassen bag dem.
De to sidste billeder var udsigten til en skov
taget gennem et småsprosset vindue.
På det ene kunne man se et rådyr stå meget tæt på huset.
Det sidste motiv var bare trækroner og sollys.
Charlie havde lagt sig under skrivebordet med hovedet på hendes fødder, som nu sov, så det stak helt op i underbenet.
Hun gik ind på den instagramprofil, der havde lagt billederne op.
Det var den tynde af dem, der stod bag kontoen.
Under profilbilledet stod der Thomas E, programudvikler.
Der var et link til en hjemmeside, som hun klikkede sig videre til.
Thomas Engstrøm var selvstændig it-programmør og boede i Slagelse.
På hans profil kunne hun se, at der var mange billeder af parret, også fra Paris #parisloveweekend og Rom #romloveweek-end.
Der var ikke noget, der virkede fordækt over deres weekendture, tænkte hun og tog et screenshot af hans profil.
“Jeg tror, at ham her måske kender stedet.
Tjek skovhytten og de to mænd.
Kh din nu tidligere sekretær.
”
Louise havde kun ringet på en enkelt gang, da døren i det stråtækte landhus blev åbnet.
Eva Nørgaard synede mindre og virkede mere bleg i den ternede skjortekjole, hun havde på.
Men hun virkede fattet, da hun inviterede Louise indenfor.
-	Har du talt med din datter? spurgte Louise og så, at oldfruen havde været i gang med at vande sine planter.
Vandkanden stod på gulvet ved siden af en opvaskebalje, hvor visne blade og små tørre stængler var nippet af og lå i en vilter bunke.
Eva Nørgaard nikkede og bad Louise sætte sig i sofaen.
-	Lea havde ingenting med den ulykke at gøre, sagde hun opgivende og rystede på hovedet.
- Lige siden Askes død har min datter bebrejdet sig selv, at der ikke var mere, vi kunne gøre for ham.
Hun er fyldt med skyldfølelse over, at hun ikke var i stand til at hjælpe sin bror.
Nu er det næsten lige så stor en sorg for mig at se, hvor tynget hun fortsat er af den smerte, der ramte os efter hans død.
Hun tav et øjeblik, inden hun så indtrængende op på Louise.
Hun var ikke skyld i Nils’ død, gentog hun.
- Den dag, det skete, ringede Lea til mig, da hun var kommet på arbejde, og fortalte, at hun havde råbt til ham og skældt ham ud, mens han stod oppe på en stige.
Alen det var først om aftenen, vi hørte, at han var blevet indlagt på hospitalet efter et styrt.
-	Hvad laver din datter? spurgte Louise.
-	Ilun arbejder i en rammebutik inde i Svendborg, fortalte moren.
- Men du er nødt til at forstå, at hun forsøger at påtage sig en skyld for at dulme sin egen smerte.
Lagde du mærke til hendes arme, da du talte med hende?
Louise rystede på hovedet.
-	Lea begyndte at skære i sig selv, allerede inden Aske døde, forklarede hun.
- Afmagt, det er det, hun føler.
Det er ganske fortvivlende for en mor først at se sin søn sygne hen.
Langsomt forsvandt han fra os.
Men det er mindst lige så ubærligt derefter at se sin datter gå i opløsning, fordi hun ikke kunne gøre noget for at redde ham.
Eva Nørgaard bøjede hovedet og tav.
-	Hvad døde din søn af? spurgte Louise stille.
Han holdt op med at spise, svarede Eva, mens hun stadig stirrede ned på sine hænder, der lå uvirksomme i skødet.
- Der gik lidt tid, inden jeg opdagede, hvor slemt det stod til.
I den periode kunne der godt gå nogle uger mellem jeg så ham, og jeg bemærkede selvfølgelig, at han tabte sig.
Jeg lagde bare ikke mærke til, hvor slemt det stod til.
Han boede inde hos Lea i hendes lille lejlighed, og jeg tænkte, at de måske ikke gik så meget op i, at der kom ordentlig mad på bordet.
Det var jo noget andet, da de begge to boede hjemme, og det var mig, der stod i køkkenet.
-	Hvad med deres far? spurgte Louise.
Oldfruen kiggede hurtigt op.
-	Ja, hvad med ham? svarede hun skarpt.
- Frands bor i Vejle med sin nve familie.
Der opstod en tung stilhed mellem dem, men Louise lod den hænge, indtil Eva tog tråden op.
-	Lad mig bare være ærlig; Frands havde det svært med Askes seksualitet.
Det urr også grunden til, at vi blev skilt.
Han bebrej-
dede mig, at jeg ikke forsøgte at tale vores søn til rette.
Han syntes, jeg opmuntrede Aske til at gå den vej, og det gjorde jeg uden tvivl også.
Jeg har aldrig set noget problem i, at han forelskede sig i personer af sit eget køn.
Men fra det øjeblik, jeg blev klar over, at han sandsynligvis var bøsse, vidste jeg, at det ville give ham problemer.
Ikke mindst i forhold til hans egen far.
Frands var meget konservativ og meget lidt tolerant, hvad det angik, og det hjalp heller ikke, at Aske provokerede ham.
Han kunne finde på at lægge et af sine homoblade her på sofabordet.
Hun pegede frem mod bordpladen.
Og han tog flere gange sine drengekærester med hjem.
Det kunne min mand slet ikke have, selvom han aldrig havde noget imod, at Leas kærester overnattede.
Jeg var ikke god til at håndtere hans afsky over for sin egen søn, derfor blev vi skilt.
-	Havde dine børn stadig kontakt til deres far efter skilsmissen? spurgte Louise mest af nysgerrighed.
Eva rystede på hovedet.
-	Men Frands kom i det mindste til Askes begravelse, tilføjede hun.
Eva så igen indtrængende på Louise.
-	Du er nødt til at tro mig, når jeg siger, at Lea har det svært.
Hun begyndte i sorgbehandling, men droppede ud, fordi hun ikke følte, at de andre i gruppen havde det lige så svært som hun.
Og det er som sagt ikke kun sorg, hun bærer rundt på.
Det er selvbebrejdelser, fordi hun ikke føler, at hun slog til, da Aske havde brug for hende.
Men sandheden er, at han blev meget syg.
Han kunne ikke holde til det liv, han var begyndt at føre, og der var ingenting, hun kunne have gjort for at helbrede ham.
Han udviklede anoreksi, fordi han havde det forfærdeligt.
Han sultede sig ganske enkelt ihjel.
Vores læge gjorde, hvad han kunne, for at hjælpe, og i en periode var Aske indlagt på en psykiatrisk afdeling for spiseforstyrrelser, og
de gjorde også, hvad de kunne, for at redde ham.
Men Aske ville ikke reddes, han ville dø.
Louise betragtede hende, men Eva græd ikke.
Der var ingen tårer, kun en bundløs fortvivlelse.
-	Jeg håber, at du forstår, at Lea er villig til at påtage sig skylden for alverdens forbrydelser for at dulme sin egen smerte, sagde hun, da de havde siddet lidt i tavshed.
- Hvis hun havde væltet Nils ned af stigen, ville det ikke være noget, hun gik og gemte på i seks måneder, så ville hun være brudt sammen og have tilstået for længe siden, så hun havde et sted at placere sin skyld.
Hun tav igen, og denne gang trådte sorgen så tydeligt frem i hendes øjne, at Louise var lige ved at kigge væk.
-	Min datter griber efter de strå, der kan give hende en mulighed for at stå til regnskab for sin brors død, sagde Eva Nørgaard stille.
- Lea vidste jo, at politiet var på kroen, så det var let for hende at få jeres opmærksomhed ved at tilstå noget, som i virkeligheden var en tragisk, men hændelig ulykke.
Det er du nødt til at få dem til at forstå inde på politistationen.
Min datter har brug for hjælp, hun har ikke brug for at slippe afsted med at straffe sig selv.
Louise nikkede eftertænksomt.
-	Jeg taler med dem, lovede hun og bad oldfruen fortælle om Dorthe og Nils.
- Din datter nævnte, at Nils var forelsket i hendes bror, og hun fortalte os om hytten ude i skoven.
Vi ville gerne i kontakt med gæster, som har boet derude, for at forstå, hvordan den udlejning foregik, og hvem der kom der.
Nu var det oldfruen, der nikkede eftertænksomt.
-	Jeg kendte kun til skovhytten gennem Aske, sagde hun.
- Faktisk følte jeg en vis tryghed i, at det var sådan et sted, de mødtes, i stedet for mere udsatte steder, hvor de risikerede at provokere folk, sagde hun.
- Dengang vidste jeg ikke, at skovhytten var ejet af Nils.
Og jeg var heller ikke klar over, at den ligefrem blev lejet ud med
det formål, at to mænd kunne være uforstyrret sammen.
Jeg må lige slå fast, at det ikke var min opfattelse, at det var noget, min søn følte sig tvunget til.
Han var selv meget åben og søgende, men jeg kender ikke nogen af dem, han mødtes med.
Louise så efter hende, da hun rejste sig og gik ud i køkkenet.
Lidt efter kom hun tilbage med en mobiltelefon, som hun rakte frem.
-	Det er min søns gamle telefon.
Den, han brugte, inden han flyttede ind til Lea, forklarede hun.
- I kan måske finde frem til nogle af hans aftaler ved at se den igennem.
Koden er 7111.
Jeg ved heller ikke, hvordan de kom i kontakt med hinanden.
Det talte vi ikke om.
Jeg glædede mig bare over, at han virkede glad, og jeg var ikke klar over, at der var noget fordækt i det.
-	Det er egentlig heller ikke min opfattelse, at det var fordækt, skyndte Louise sig at sige, efter hun havde taget imod mobilen og lovet, at Eva kunne hente den på politistationen næste dag.
- Vi vil bare gerne i kontakt med nogen, der kan fortælle os, hvem der kendte til stedet og benyttede det.
Hun tænkte, at der var en afklaret forståelse i morens blik, som bekræftede, at Eva Nørgaard ikke fordømte sin søn for den, han var, eller for den måde, han havde levet sit liv på.
Et øjeblik overvejede Louise, om hun ville være i stand til at acceptere det på samme måde, hvis Jonas var lige så søgende i sit sexliv.
Louise skiftede emne og bragte dem tilbage til drengen, der havde boet på kroen.
Oldfruen virkede stadig lige uforstående og gentog, at hun aldrig havde set et barn sammen med Dorthe.
-	Vi føler os meget overbevist om, at han allerede boede der, inden Nils Hyllested afgik ved døden, fortalte hun.
- Vi leder stadig efter ham og er derfor meget interesserede i at få indsigt i alt, hvad der er foregået omkring kroparret.
-	Jeg kendte ikke så meget til Dorthe og Nils, inden jeg begyndte at arbejde på kroen, og jeg har aldrig hørt Dorthe tale' om et barn.
Hun rystede på hovedet for at understrege, at hun ikke vidste, hvad hun ellers skulle sige, og Louise troede hende.
Nu hvor oldfruen havde lagt alt andet på bordet, var der ingen grund til at tvivle på, om hun talte sandt, tænkte hun og rejste sig.
-	Men jeg vidste godt det med Nils, tilføjede Eva Nørgaard, da hun fulgte Louise ud i entreen.
- Det var noget, Aske fortalte.
Ikke at jeg tror, han gjorde min søn noget, men jeg skal da ærligt indrømme, at jeg tænkte på, hvordan Dorthe havde det med det.
Altså at hendes mand havde den side i sig.
Udefra så det jo ud til, at de havde det godt sammen, og det fungerede jo åbenbart for dem.
I den tid, jeg har kendt hende, var det ret ty deligt, at hun savnede Nils, og det var heller ikke let for hende at stå med det hele alene.
Hun havde åbnet døren, og mens Louise tog sit overtøj på, bad Eva en sidste gang om, at politiet ikke bare godtog datterens tilståelse.
-	Måske kan I få en psykolog til at tale med hende, eller en anden, der kan hjælpe.
Jeg ringer ind og fortæller, hvad du lige har sagt, lovede Louise og havde lyst til at spørge, om der ikke også var nogen, der kunne komme og tage sig lidt af Eva i den her tid, som heller ikke kunne være let for hende.
Men hun skubbede bekymringen fra sig og holdt fokus på Nils og Dorthe Hyllested.
Hun ville vide alt om de to personer, der havde drevet Strammelse
Kro
de seneste otte år.
Søren Hyllested boede i Hammerum uden for Herning, ikke så langt fra det sted, hvor han voksede op sammen med Nils og deres ældre bror, Hans.
Louise nikkede med ansigtet vendt mod bilruden, mens Lange energisk fortalte om en dengang ung Bjarne Riis, som havde cyklet rundt i området.
Selvom cykelløb aldrig havde interesseret hende en døjt, kom hun til at smile ad den begejstring, hendes ældre kollega lagde for dagen, når han fortalte om afspærringer og målstreger, som han havde været med til at sætte op, da han var betjent i Herning.
Det kom næsten til at lyde, som om Lange selv tog en lille del af æren for, at Ørnen fra Herning var nået hele vejen frem til den gule trøje og sejrsskamlen i Tour de
France
, men fortællingen stoppede inden dopingskandalen og det bratte fald fra stjernehimlen.
- Broren er pladesmed og har eget værksted på Silkeborgvej, fortalte Lange.
- Han ved, at vi er på vej.
Louise nikkede igen.
Da hun var kommet tilbage til politistationen efter besøget hos Eva Nørgaard, havde hun bedt holdet om at grave alt om Nils og Dorthes fortid frem.
Lisa Lindén var blevet fredet til at koncentrere sig om Askes gamle mobiltelefon, som skulle tømmes for relevante oplysninger og navne.
Og bagefter
skulle hun forsøge at finde ud af, om noget af det, der var sket ude i hytten, kunne relateres til drabet på Dorthe.
-	Det var hende, der stod for kroens reservationer, så hun har vel været involveret i det på en eller anden måde, sagde Louise og tilføjede, at hun sådan set var mest interesseret i de ikkeeksisterende reservationer til skovhytten.
- De må jo have kommunikeret på en eller anden måde.
Hun havde allerede sendt Camillas besked om it-program-møren fra Slagelse videre til Lindén, men han havde endnu ikke ringet tilbage, meddelte Lisa, da de havde talt sammen, inden Louise og Lange kørte mod Herning.
-	Så må du jage ham, havde Louise givet igen.
Og så var de taget afsted.
To timer i bil, og hun havde talt i telefon under det meste af turen, mens Lange tavst havde kørt dem hen over Fyn og op gennem Jylland, mens mørket faldt på.
-	Dorthe Jensen var 24 år, da hun blev ansat på Munkebjerg Hotel, fortsatte Lange sin opsummering.
- Hun begyndte som stuepige, siden blev hun oldfrue med ansvar for alle værelser.
Derfra rykkede hun videre til receptionen og endte som hotellets receptionschef.
Parret har været gift i 11 år.
Det blev de, tre år efter Dorthe blev ansat som stuepige.
De har drevet kroen på Tåsinge sammen de sidste otte år, og indskuddet til kroen var betalt af en arv, Nils fik udbetalt, da hans far døde.
Faren havde et større landbrug i Hammerum, som den ældste bror drev videre, indtil gården syv år senere gik på tvangsauktion.
Moren lever stadig og bor på et plejehjem i byen.
Lange drejede ind på en pløret plads ved siden af en mindre lagerhal, som lod til at være brorens værksted.
Pladesmeden stod der på et oplyst skilt ud til vejen, og allerede inden de nåede at stige ud af bilen, kom en bred mand i kedeldragt frem fra en dør i porten.
-	Politiet, sagde han som en konstatering, inden de nåede hen
til ham.
Louise og Lange nikkede i kor og fulgte efter, da han bød dem indenfor i privaten.
Et parcelhus, der lå i forbindelse med værkstedet og stadig duftede efter aftensmaden.
-	Det er Tina, sagde han og pegede ind i stuen mod en kvinde, der sad i en lænestol med et strikketøj i hånden og en krykkestok liggende på gulvet ved siden af stolen.
Jeg har lige fået nyt knæ, forklarede hun inde fra stuen og pegede ned mod krykken, - så det er ikke for at være uhøflig, at jeg ikke kommer ud og hilser.
-	Det er helt i orden, sagde Louise hurtigt og tog plads ved siden af Lange ved det runde bord i køkkenet.
-	Kaffe? spurgte Søren Hyllested og pegede mod en kande på køkkenbordet.
Lange nikkede, mens Louise afslog og mærkede sulten, der var begyndt at bide i hende.
-	Det kan da være, at de vil have noget koldt at drikke, råbte hans kone inde fra stuen.
-	Nej tak, det er helt fint, skyndte Louise sig at sige.
- Vi bliver ikke så længe.
Hun sagde ikke, at de bagefter skulle til Vejle og tale med en kok, som havde arbejdet sammen med Nils, dengang de begge var ansat i køkkenet på Munkebjerg Hotel.
-	Det var godt nok noget af et chok, da vi hørte det om Dorthe, begyndte han.
- Sådan noget forestiller man sig jo ikke lige er noget, der kan ske for nogen, man kender, og da slet ikke for én i familien.
Er I kommet tættere på, hvem der har gjort det?
Det skulle ikke undre mig, om det er nogle af dem udefra, det sagde jeg også til konen.
Louise var allerede irriteret, men nåede ikke at stoppe ham, inden han fortsatte.
-	Det ser ud til, at der både er asvlcentre i Svendborg og på
Langeland, fortsatte han.
- Jeg googlede det jo, da jeg hørte, hvad der var sket.
Der er vel også blevet stjålet noget?
Han forventede ikke et svar, og mens Lange roligt lyttede, forsøgte Louise at tøjle provokationen.
Det var lettere sagt end gjort, og det var heller ikke, fordi hun bebrejdede ham, at han famlede efter forklaringer og muligheder.
Hun forstod godt, at familien var blevet chokeret oven på det brutale drab, hun følte bare ikke, at de havde tid til at lægge øre til hans ubegrundede mistanke.
Alligevel lod hun ham fortsætte lidt endnu, inden hun afbrød ham.
-	Oplevede du nogensinde, at det skabte problemer mellem Nils og hans kone, at din bror også var til mænd?
Søren Hyllested bed irriteret afbrydelsen i sig og kneb øjnene lidt sammen, mens han betragtede hende med et blik, hun ikke kunne tyde.
-	Min bror var sgu da ikke bøsse, sagde han så og udtalte ordet som bøs.
- Hvor har I det fra?
-	Det har vi fra dem, der kendte ham, kunne Louise ikke dy sig for at sige, men fortrød i det samme og mærkede Langes blik.
- I hvert fald mener folk tæt på din svigerinde, at han var aktiv i homo-miljøet.
-	Det passer ikke, afgjorde broren.
- Han var gift med Dorthe, og inden hende havde han én, der hed Line, som han blev kæreste med i skolen.
Sikke noget snavset vås at komme med.
Hvis der er nogen, som har interesse i at sværte min bror og svigerinde til, nu hvor ingen af dem længere er her, så skulle I måske begynde at se lidt på dem.
Det var tydeligt, at Louise havde trådt ham over tæerne.
En blodåre trådte frem ned over tindingen, og kæbelinjen blev skarp.
Men hun kunne ikke rigtig vurdere, om han blev vred på egne eller sin brors vegne over, at hun kom med sådan en påstand, som
de faktisk ikke havde fået bekræftet.
De havde stadig ingen beviser for, at det, Lea, Eva og kokken fortalte, var rigtigt, men de havde grund til at tro det, mindede hun sig selv om, mens brorens vrede blik skar igennem hende.
Og skovhytten var heller ikke et bevis i sig selv, det var hun godt klar over.
-	Tusind tak for din tid, sagde Lange lidt abrupt og rejste sig.
Louise fulgte modstræbende efter ham og sagde farvel ind i stuen, hvor strikketøjet lå stille i skødet, og pladesmedens kone sov.
- Jeg ved det godt, sagde Louise, da de var kommet ind i bilen.
- Jeg skulle ikke have sagt det, jeg skulle have ladet ham fortælle.
Det beklager jeg.
Hun så ikke på Lange, mens hun undskyldte.
-	Nej, for fanden, udbrød han.
- Det var fint.
Det var første gang, hun hørte ham bande.
-	Nu ved vi, hvad Nils er blevet mødt med fra sin egen familie, det har ikke været nemt.
Jeg sad faktisk derinde og tænkte på, hvor man mon gik hen dengang i 90’erne, hvis man boede i Herning og var homoseksuel.
Mit bud er, at der nok ikke var så mange steder, så mon ikke man tog til København?
Louise funderede lidt, inden hun nikkede.
Så fandt hun sin mobil frem fra tasken og ringede til Niklas.
-	Jeg vil have dig til at undersøge, om Nils Hyllested var kendt i homomiljøet i København.
Find frem til nogen, der kom i det gamle miljø og kender folk.
Han modtog ordren uden at kommentere, at klokken var ved at være mange.
Lindén er i kontakt med to af de mænd, hun fandt på Aske Nørgaards mobiltelefon, fortalte han.
- Hun taler med den ene nu, og det lader til, at alle reservationer til skovhytten blev skrevet ind i reservationsbogen under navnet
Jens Jensen.
Det er kun navnet,
der er opført, ingen personlige kontaktinformationer.
Der er heller ikke tildelt værelsesnumre i forbindelse med de reservationer.
Ifølge Lindén stoppede reservationerne, omkring et års tid inden Nils døde.
Så enten har de ændret proceduren, eller også har skovhytten ikke været udlejet siden februar 2018.
Louise kunne ikke få det til at passe og lod ham hænge i røret, mens hun tyggede på de nye oplysninger.
-	Prøv nogle af honrobarerne og diskotekerne, sagde hun så.
- Lige nu ved vi, at Nils var engageret i miljøet, men vi ved faktisk ikke med sikkerhed, om han selv var til begge køn.
Det vil jeg gerne have, at du finder ud af.
Jeg vil i det hele taget stadig gerne vide alt om ægteparret Nils og Dorthe Hyllested.
-	Dorthe, sagde Lange.
- Dorthe og Nils Hyllested.
Altid damen først.
Hun smilede til ham og fulgte trafikken, da de kom ud til motorvejen og satte kursen nedover mod Vejle.
Det var hende, der havde lavet aftalen med Steffen Lundbo, kok på Gastronetten og tidligere souschef på Munkebjerg, hvor han arbejdede sammen med Nils.
De gik ind i restauranten og konstaterede, at der kun sad gæster ved et par af bordene, og ude i køkkenet fandt de en opvasker.
-	Prøv ude bagved, sagde han, da de spurgte efter kokken.
De fandt Steffen Lundbo under et halvtag, hvor han stod med en cigaret i munden og blikket mod mobilen i hånden.
Han stak hurtigt telefonen i lommen og smed cigaretten.
Jeg troede ikke, at I kom, sagde han og tørrede hænderne i sit forklæde, som om det var røgen, han ville tørre væk.
-	Undskvld, det blev lidt sent, sagde Lange og holdt døren for kokken.
-	Vil I have noget? spurgte han og slog ud mod køkkenet, som
om han var klar til at servicere dem, men de rystede begge på hovedet og sagde, at de bare ville tale lidt med ham om Nils Hyllested.
-	Vi plejede faktisk at mødes en gang om året, fortalte kokken.
- Altså den gamle flok fra Munkebjerg, men her de seneste år løb det ud i sandet, og så døde Nils jo, og Tobias er flyttet til Kenya, så det gik ligesom i sig selv.
Han tilbød dem kaffe og sodavand, og Louise tog imod en cola og gravede også en håndfuld op af de nødder, han satte på bordet foran dem.
En tjener var ved at rydde af på det ene bord, og Steffen Lundbo så afventende på hende, da hun kom ud med tallerkenerne, men hun sagde, at de endnu ikke havde besluttet sig for dessert eller kaffe.
-	Kan du mon fortælle os, om det stemmer, at Nils Hyllested var homoseksuel?
sprang Lange lige ud i det.
Spørgsmålet så ud til at overraske kokken, men efter et øjeblik nikkede han lidt for sig selv.
-	Altså det var jo aldrig noget, han direkte italesatte, begyndte han.
- Og han var jo kæreste med Dorthe fra receptionen, så vi spurgte heller ikke.
Men der har altid været noget svans over Nils.
Altså han var jo fin nok, det er slet ikke det.
Og der var heller ikke noget med, at han ikke tog fra — hverken når det gjaldt arbejde, eller når vi var i byen.
Jeg ved ikke, hvordan jeg skal forklare det, det lå bare ligesom over ham.
Og det tror jeg, at vi alle sammen tænkte, det var bare ikke noget, vi sådan snakkede om.
Vi havde det nok mere sådan, så spring dog ud af skabet, hvis det er det, du vil.
Igen, tænkte Louise.
Det her var ikke en bekræftelse, men bare en formodning.
-	Hvordan var han?
spurgte Louise, samtidig med at døren ind til restauranten gik op, og tjeneren tog imod et ældre par.
-	Han var en fin fyr, kom det spontant fra kokken.
- Vi drillede ham altid med, at han jo var en lille lort.
Han rakte en arm ud, som om han ville vise, at Nils ikke var ret høj.
Det havde Louise ikke tænkt over ud fra det billede, hun havde set af Dorthes mand.
Han var lyshåret, lidt tynd i toppen og smalskuldret, men det var mest glimtet i blikket og rynken i kinden, når han smilede, der havde bidt sig fast.
Han havde lidt konfirmand over sig på den måde, nogle mænd har, selvom de ikke er unge mere.
-	Til gengæld var han sindssygt hurtig, fortsatte Steffen.
- Nils arbejdede røven ud af bukserne på os andre, når vi kørte selskaber, og han var god til at organisere.
Så man var altid glad for at være på vagt med ham.
Han var en god kollega og en rigtig kammerat.
Han lagde trykket på den første stavelse og så et øjeblik eftertænksom ud, inden han rystede let på hovedet.
Det ville vel ikke have gjort nogen forskel, hvis han var homo, sagde han så.
- Han kunne jo bare have sagt det til os.
Men Dorthe var der jo, så vi tænkte nok ikke så meget over det.
Han lagde an til at rejse sig.
Tjeneren havde ryddet endnu et bord og var på vej over til det ældre ægtepar med to glas vin på en bakke.
Dengang han døde, slog vi os sammen om en krans, men jeg var ikke med til begravelsen.
Det var lige efter påske, og jeg kunne ikke finde en afløser, så jeg var nødt til at blive her, sagde han, som om udeblivelsen krævede en særlig forklaring.
Han spurgte til Dorthes begravelse, og Lange svarede, at der vist endnu ikke var fastsat en dag.
De takkede for hans tid, lige da tjeneren kom hen til deres bord og meddelte, at de nye gæster havde bestilt.
McDonald’s.
Det var ikke så tit, det skete, men her til aften havde Louise ingen indvendinger.
To cheeseburgere, pomfritter og en stor cola.
Til dem hver.
Hun var så sulten, at hun havde tvivlet på, om to burgere var nok, hun overvejede ovenikøbet at supplere med nuggets med tanke på, at køkkenet for længst ville være lukket, når de kom tilbage til hotellet i Troense.
Men hun besindede sig, og nu hvor hun var halvvejs igennem den sidste burger, var det måske meget godt, tænkte hun, krøllede papiret sammen og lagde det ned i posen.
Lange sad og nynnede med på melodierne i radioen, og underligt nok blev hun ikke irriteret.
Det var faktisk meget rart, at han ikke forventede, at de talte sammen hele vejen tilbage til Tåsinge.
De var netop kørt forbi Odense, da Louises mobil ringede, og Jonas lyste op på skærmen.
-	Halløj, sagde hun glad og mærkede en varmebølge skylle gennem kroppen.
Men da sønnen begyndte at tale, var hun nødt til at bede ham om at gentage.
Først havde hun svært ved at forstå, hvad han sagde, men da ordene endelig trængte ind, knugede det sig sammen omkring hendes hjerte, præcis dér, hvor glæden lige havde siddet.
-	Hvornår? spurgte hun og mærkede Langes blik.
Sorgen i drengens stemme fik uvilkårligt Louise til at krumme sig sammen, som om kroppen instinktivt forsøgte at indkapsle smerten og forhindre den i at sprede sig ud i alle celler.
Hun lyttede og var ude af stand til at forhindre sine tårer i at løbe.
- Hvordan tager Melvin det?
Det var ham, der opdagede det, sagde Jonas med en stemme, der knap nok hang sammen.
- Han havde næsten lige set til hende.
Men da han kom tilbage, var hun død.
Han begyndte igen at græde, og Louise kunne heller ikke stoppe og fortrød inderligt, at hun så skråsikkert havde lovet ham, at det ikke ville ske.
Hun skævede hurtigt over mod Lange, som hviskende spurgte, om han skulle holde ind til siden.
Louise rystede hurtigt på hovedet.
Selvom hun på ingen måde kunne overskue, at Grete Millings død kom lige oven i efterforsk-
ningen, som på grund af barnet og enkens afdøde ægtefælle lod til at blive mere kompliceret, end hun først havde antaget, var hun nødt til at komme hurtigt tilbage til hotellet og få fat i sin bil, så hun kunne køre til København.
Men samtidig var hun godt klar over, at hun ville være nødt til at køre tilbage til Tåsinge, så hun kunne møde klokken otte næste morgen sammen med resten af holdet.
Så gik den nat, tænkte hun og skammede sig lidt over, at hun lod arbejdet fylde, når underboens kæreste netop var død.
-	Døde hun hjemme eller på hospitalet? spurgte hun og forsøgte at få stemmen til at makke ret, i håb om at der kunne strømme lidt trøst igennem til sønnen.
-	Herhjemme, græd han og kæmpede for at få gråden under kontrol, inden han fortsatte: - Vi troede ellers lige, at det begyndte at gå bedre.
Den måde, han sagde vi på, rørte Louise.
Hun og Melvin var plejesønnens næreste.
Jonas hørte til sammen med deres underbo, de to havde udviklet et venskab, der for længst var blevet så tæt, at Louise betragtede dem som en bedstefar og hans barnebarn.
Dengang Melvin var faldet om med et hjertestop i opgangen, var det Jonas, der fandt ham og gav hjertemassage, indtil ambulancen kom.
De to havde gennem årene opbygget et forhold, Louise aldrig havde haft til sine egne bedsteforældre.
-1 eftermiddags talte Melvin med lægen,
fortalte sønnen.
- Grete havde fået noget medicin, som de sagde ville hjælpe, og det var også, som om hun havde det lidt bedre.
Jeg så til hende i eftermiddags, da jeg kom hjem fra skole, og vi lavede sjov.
Jeg sagde, at hvis hun skyndte sig at blive rask, kunne hun nå ud i kolonihaven, inden den skal lukkes ned.
Louise lagde ikke længere mærke til det mørke landskab, der strøg forbi, og bemærkede heller ikke radioen, kun at Lange havde
skruet ned.
Det var inspireret af Grete Milling, at hun og Melvin var gået sammen om at købe et kolonihavellus for et par år siden.
I samme haveforening i Dragør som den, Gretes hus lå i, og siden havde de to små huse været indbegrebet af solskin og hygge.
Friske jordbær og nvopgravede kartofler.
Melvin og Grete havde brugt det meste af deres tid med at nusse rundt derude, vedligeholde og drikke kaffe under de store træer.
Hun kunne næsten ikke bære det.
Hvad nu med det lille, fine, velholdte hus, som Grete havde taget sig af igennem mere end tredive år?
Ambulancen har lige hentet hende, fortsatte Jonas, og Louise syntes, at hun hørte noget blive skubbet over gulvet.
Han sænkede stemmen.
-	Melvin græd, da de kørte afsted med hende, og jeg ved ikke, hvad jeg skal sige til ham.
Hvad siger man?
Det er ikke sikkert, at du behøver at sige noget, svarede hun.
- Jeg tror, at det er nok, at du bare er der.
Jeg skvnder mig hjem, så kan vi alle sammen tale om det.
Lige nu er det helt naturligt, at I begge to er rystede og kede af det.
Melvin er gået ind for at rede hendes seng, meddelte Jonas.
Efter Grete Milling flyttede ind i underboens lejlighed, havde
Melvin indrettet sit soveværelse med to enkeltsenge, som stod op langs hver sin væg.
Det havde været rørende at følge, hvordan de to ældre mennesker fandt sammen og udfyldte ensomheden i hinandens liv.
De havde været gode sammen.
Nu blev der igen tomt nedenunder.
Melvin vil gerne tale med dig, sagde Jonas, og Louise strøg hurtigt tårerne væk.
Det gjorde hende forlegen, at Lange, som hun næsten ikke kendte, sad så tæt på og var vidne til hendes sorg.
En blottelse, hun normalt ville forsøge at skjule, men på så tæt hold var det umuligt at pakke fortvivlelsen ned og lade, som om dødsfaldet ikke påvirkede hende.
-	Jeg er frygtelig ked af, at Jonas skulle opleve det her, var det første, Melvin sagde, da han overtog mobiltelefonen.
- Det er så umådeligt trist og svært at forstå, at det netop blev i dag, hun skulle herfra.
Lige nu, hvor vi begyndte at tro på, at hun var i bedring.
Hans stemme var mørk og alvorlig på en måde, der fik Louise til at tænke, at hendes underbo skulle bruge kræfter på at tale med hende.
Hun ville ønske, at hun havde været hjemme, så hun bare skulle nedenunder for at støtte ham.
-	Jeg kommer hjem nu, sagde hun, inden han nåede at fortsætte.
- Jeg kan køre fra Tåsinge om ...
hun skævede til Lange.
-	Tyve minutter, mimede han.
Så jeg kan nok være hos jer omkring klokken elleve.
-	Der er ingen grund til, at du kører den lange vej, udbrød Melvin med det samme.
- Lige nu er der jo alligevel ikke mere, vi kan gøre.
Jeg tror, vi alle sammen har brug for at hvile os lidt og sunde os over det, der er sket.
-	Netop, svarede Louise.
- Jeg kommer hjem og er sammen med jer.
-	Du må hellere tale med Jonas igen, sagde han og lød næsten undskyldende, da han fortsatte: - Jeg er bange for, at jeg nok er gået til ro, inden du når hjem.
Louise kunne høre sønnen sige noget i baggrunden og skammede sig igen lidt over at tænke, at dødsfaldet ikke kunne komme mere ubelejligt i forhold til efterforskningen.
Hun var udmærket klar over, at hun ikke ville være den store støtte derhjemme, for hun ville hele tiden sidde og tænke på, hvornår hun kunne komme tilbage til Tåsinge.
Men de tre udgjorde deres egen lille familie, og den familie var Grete Milling blevet en del af.
-	Du skal ikke køre hjem, afgjorde Jonas, da han fik mobilen tilbage.
- Jeg bliver hernede hos Melvin i nat.
Og jeg må gerne have Dina hernede, siger han.
Louise kunne se dem for sig: en 78-årig, en på sytten og en døv labrador.
De tre, der var rammen om hendes hverdag.
Trygheden i det liv, hun igen havde stablet på benene, da hun flyttede tilbage til sin lejlighed efter den kuldsejlede jordomrejse.
Da de kom tilbage til hotellet i Troense, spurgte Lange, om Louise havde lyst til en øl i baren bag restauranten; det overraskede hende lidt, at der stadig var åbent.
Og at der var gæster.
Et øjeblik stod hun og overvejede, inden hun nikkede.
Hun følte, at alt inde i hende var skrællet af, både det hårde og det bløde.
Smerten og den dårlige samvittighed over ikke at være derhjemme sammen med de mennesker, der betød mest for hende, blev ved med at trække tårer frem.
Samtidig mærkede hun igen den snert af irritation over, at Grete Millings død kom netop nu.
Hun var splittet og tarveligt taknemmelig over, at det var Jonas, som havde truffet afgørelsen om, at hun skulle blive på Tåsinge.
-	Bare en fadøl, svarede hun, da Lange spurgte, hvad hun havde lyst til.
-	Hvad med en lille sidevogn? tilbød han og pegede mod rækken af flasker med Gammel Dansk, Jagermeister, og hvad der ellers var linet op af små skarpe.
Louise overvejede igen og skulle til at ryste på hovedet, da hun hørte kollegaen bestille to Nordsøolie og tænkte, at et lille skud alkohol måske kunne dulme det hele en smule.
Så da han rakte glasset frem, takkede hun og skyllede den klæge, brune bitter ned i én lang slurk, mens Lange nøjedes med
at nippe til sin.
Og hun gjorde ingen indvendinger, da han bad manden bag baren om at fylde hendes glas op igen.
De havde sat sig på et par af de høje stole for enden af baren.
Louise havde med det samme genkendt Jack Skovbys brune, bølgede hår og brede skuldre.
Han stod med ryggen til og talte med to jævnaldrende mænd henne ved en bås bagerst i lokalet.
De to mænd havde raflet, terningerne lå ud over bordet, men spillet var nok blevet afbrudt, da Jack stødte til, tænkte hun.
Han stod med hænderne i lommen på sin fleecetrøje og talte, mens de andre lyttede.
I en anden bås henne ved vinduet sad et par tæt sammenslynget.
De lignede nogle, der kun lige befandt sig i stadiet, før man fik lyst til at foreslå, at de fik sig et værelse, tænkte Louise og mærkede varmen i kroppen, da hun tømte sin anden Nordsøolie.
En langsom ro indfandt sig, og hun følte sig en lille smule ør.
Ikke af alkoholen, men af hele dagen, det virkede som ufattelig lang tid siden,
Eik var dukket uanmeldt op.
Da hun og Lange kom tilbage, havde hun lagt mærke til hans gamle jeep ude på parkeringspladsen, så han var her altså endnu, tænkte hun.
De havde ikke talt sammen, siden de skiltes, efter han væltede kokken om på gulvet ude på kroen.
Hun mærkede savnet og en længsel efter at lade sig omfavne.
Han kendte også Melvin og Grete Milling.
Han ville forstå hendes sorg, og han ville også forstå hendes forpligtelse til at blive.
Eik var her for at finde den dreng, som måtte være et sted derude.
Men opklaringen af drabet hvilede på hende.
Lange havde stadig lidt øl tilbage i glasset, da han rejste sig og meddelte, at han ville gå op.
- Møder vi klokken otte i morgen? spurgte han, og Louise nikkede, men blev siddende.
Han så på hende med bekymring i blikket.
- Er du okay?
Hun nikkede igen.
Jeg bliver lige et øjeblik, sagde hun og nikkede mod resten af sin øl.
-	Det er altså helt i orden, hvis du har brug for at tage et par dage til København.
Alle vil forstå det, og vi skal nok klø på her, mens du er væk.
Louise rystede hurtigt på hovedet og takkede for hans omsorg.
-	Det er ikke nødvendigt, svarede hun og forsøgte at lyde kompetent og ligevægtig.
- Det er fint, lige nu kommer opklaringen i første række.
Hun så hans løftede bryn og hørte selv, hvor hult det lød.
Louise ville skrive til Camilla og bede hende tage sig lidt af Jonas og Melvin, så de ikke kom til at stå alene med deres sorg.
Veninden havde kendt hendes plejesøn længere, end hun selv havde.
Jonas og Markus havde gået i klasse sammen og været hinandens bedste venner, det var de stadig.
Lange betragtede hende endnu en gang, inden han nikkede og sagde godnat.
Der var noget intimiderende over, at det var et fremmed menneske, som pludselig stod med ansvaret for at samle hende op.
Igen tænkte hun på Eik, der befandt sig lige ovenpå, men måske allerede lå og sov.
Hun nikkede, da bartenderen spurgte, om hun ville have en fadøl mere.
Øllen lagde et behageligt filter over hendes følelser og gjorde hende døsig.
Klokken nærmede sig halv elleve, hun ville snart have været hjemme, hvis hun var kørt, da de kom tilbage.
Men nu hvor alkoholen dulmede, følte hun sig endnu mere overbevist om, at det ville have været forkert at køre hjem.
Hun ville ikke have været til nogen trøst.
Hun havde prøvet det så mange gange før, det der med at forsøge at være noget for andre, mens hun stod midt i en opklaring.
Det var aldrig nogen succes.
Hele hendes fokus ville være blevet på Tåsinge, det var hun godt klar over.
Louise var langt væk i sine tanker, da hun blev prikket på skulderen.
-	Hej, sagde Jack Skovby.
Hun vendte sig hurtigt mod ham og opdagede, at kammeraterne var gået, kun terningerne lå tilbage på bordet.
Parret i båsen sad der stadig.
Han med armen tæt om hende, og hun med hånden betænkeligt tæt på hans skridt.
Louise så forlegent væk.
-	Hej, svarede hun.
Må jeg byde på en øl mere? spurgte han.
Hun ville egentlig afslå, men kom alligevel til at sige ja.
-	Bare en lille, svarede hun.
Han lynede sin fleece op og satte sig ved siden af hende.
Han havde en mørkeblå T-shirt på, som sad stramt hen over hans bryst.
De sad tavse, mens øllene blev skænket.
-	Går det fremad med opklaringen? spurgte han og lød, som om han kopierede en dialog fra en kriminalfilm.
Louise betragtede ham lidt, inden hun svarede.
Da hun først havde set ham stå henne ved bordet, var hendes umiddelbare fornemmelse, at han lige havde stukket hovedet ind for at give en besked til de to andre.
Men nu lod det til, at han var indstillet på at udfritte hende.
Og det skulle ikke lykkes ham, tænkte hun og vendte den om.
-	Du fortalte mig tidligere i dag, at du har kendt Dorthe og Nils, siden de overtog Strammelse Kro, hvordan var deres forhold? spurgte hun og skulle til at trække sin arm til sig, da han lagde sin arm på bardisken ved siden af hendes.
Der strømmede varme ud fra hans hud, der lagde sig om hendes, og han var så tæt på, at hun tydeligt kunne mærke hans duft af frisk luft og solkysset hud.
Hun lod armen blive liggende.
Han var begyndt at nikke, mens hun talte, som om han ville bekræfte det, han tidligere havde fortalt.
Men inden han sagde no-
get, fangede han hendes blik og skålede mod hende.
Louise mødte hans blik, og det sugede foruroligende i maven, men denne gang nøjedes hun med at nippe til skummet, mens hun afventende så på ham.
De havde været her nogle måneder, måske et halvt år, da Nils kontaktede mig.
Han ville have mig til at fælde nogle træer ude foran kroen og spurgte, om vi kunne lave en aftale om, at jeg kom og slog græsset.
Vi kom godt ud af det sammen, og når der var noget, der skulle laves, ringede de til mig.
Hun havde lyst til at spørge, hvordan ægteparrets forhold havde været, men besluttede, at hun hellere ville lade ham tale.
Der var noget indtrængende i hans blå blik, han så på hende, som om de allerede kendte hinanden, det gjorde hende lidt forlegen, men føltes samtidig lindrende - hun følte sig mindre alene i den akutte sorg, der lå og vibrerede i hende og mindede om, at døden lige havde taget noget fra hende.
-	De faldt godt til derude, fortsatte han.
- Og det er ellers ikke så let for folk, der kommer udefra.
Os, der bor her, er jo vant til, at der kommer en masse keramikertyper, som slår sig ned i en periode.
Men de flytter som regel igen, når de opdager, at der ikke er nogen, der vil købe deres skrammel.
Så vi plejer altid lige at se folk an, inden de bliver accepteret.
Hans arm strejfede hendes, da han lænede sig lidt frem, mens han talte, og hun kom til at smile af det med keramikertyperne.
Hendes egen mor var keramiker og levede af de ting, hun lavede ude i værkstedet i Lerbjerg.
Men hun vidste præcis, hvad han mente.
-	Jeg tror, de var glade for at bo her, og de gjorde en masse for at samle folk på kroen.
De skabte nogle traditioner for os lokale.
Æbleskiver og julemand til børnene den første søndag i advent, bagefter blev der grillet pølser omme bagved, det var noget, Nils
og kokken stod for.
Så betalte vi selv for drikkevarer.
Der blev også altid afholdt sankthans på Strammelse Kro.
De sørgede for bål på marken over for kroen, så havde vi selv kød med til grillen og skulle bare betale for drikkevarer.
De var gode til den slags, og de kom hurtigt til at høre til.
Louise spurgte ikke ind til det homoseksuelle, men lod bare ham tale.
Nu var hun glad for, at hun var blevet siddende i baren i stedet for at gå op samtidig med Lange.
Jacks dybe stemme og fynske dialekt beroligede hende.
Men hun drak ikke længere, nippede bare.
-	Hvad kender du til hytten ude i skoven, som kroparret lejede ud? spurgte hun uden at komme ind på, hvad hun selv kendte til den.
Det var mere en tøven end en flakken med blikket, inden han svarede, at han ikke kendte noget til en hytte, som overbeviste Louise om, at det gjorde han.
Hun tænkte også, at nogen jo måtte have bygget terrassen med plads til spaen.
Men det kunne selvfølgelig være en anden end ham.
-	Havde de et godt ægteskab? spurgte hun i stedet, og igen tøvede han på den der undvigende måde, som om det mest var, fordi han ikke vidste, hvad han skulle svare.
Men så trak han på skuldrene.
Det ved jeg faktisk ikke, sagde han.
- Det var ikke så tit, jeg oplevede dem sammen.
Dengang Nils levede, var det for det meste ham, der ringede til mig, når han havde brug for min hjælp.
Altså ud over de faste gange, jeg kom for at slå græs.
Dorthe var jeg mest sammen med på kroen, til arrangementerne, eller hvis jeg kom for at spise sammen med min datter.
Det passede med billedet af de travle kroejere, som hun også havde hørt fra andre.
Jeg har en datter på ti, som bor hos sin mor i København, for-
talte han.
- Vi gik fra hinanden, da Mille var fire.
Det er desværre ikke så meget, jeg får lov at se hende, men når hun kommer på besøg, hygger vi os.
Louise fik at vide, at det ikke havde været en særlig rar skilsmisse.
Moren havde fået forældremyndigheden, og hun var ikke særlige generøs, når det kom til farens behov for samkvem med sin datter.
Det var ikke Louises opfattelse, at Jack klynkede, men hun kunne ikke rigtig greje, om han var ked af, at han ikke var en del af datterens liv, eller om det var moren, han savnede.
Da manden bag baren meddelte, at det var sidste omgang, havde Louise grinet mere, end hun havde gjort længe.
Jack havde et skævt blik på virkeligheden, som var morsomt, og som hun genkendte fra sig selv.
Hun havde ladet sig opvarte og havde nydt den maskuline omsorg og interesse, som han gavmildt delte ud, da hun fortalte om Grete Millings død.
Nu vidste hun også, at han var vokset op på den gård, han siden havde overtaget efter sine forældre, som begge var døde.
Han lunde en hund, der hed Basse, en blanding af en slags.
Louise havde ikke lagt mærke til, hvornår parret i båsen var gået, men nåede lige at tænke, at de måske bare var gledet ned under bordet, da Jack spurgte, om hun havde lyst til en sidste øl.
Hun rystede på hovedet og sagde, at hun hellere måtte se at komme op.
Ikke på et eneste tidspunkt var han kommet ind på noget, der nærmede sig de rygter, der gik om Nils, eller på noget, der indikerede, at det ikke var alle på Tåsinge, der havde været lige begejstrede for kroparret.
Louise ærgrede sig over, at hun måske havde lagt for meget i de udsagn, de andre var kommet med.
Hvis der ikke var hold i deres påstand om, at Nils havde været forelsket i Aske, så havde hun spildt en dag på at løbe i en forkert retning.
Lige nu havde de rent faktisk ikke andet på ham end det faktum, at skovhytten var indrettet som et gæsteværelse for homoseksuelle nrænd.
Og det var der som udgangspunkt ikke noget galt i, tænkte hun og fortrød, at hun ikke havde spurgt lidt mere ind, nu hvor hun havde haft chancen med Jack Skovby.
Han betalte, og de rejste sig.
Pludselig føltes det akavet, at hun havde indviet ham i den sorg, der var ramlet lige ned midt i hendes liv.
Men tonen mellem dem var blevet fortrolig, og hun havde haft brug for at sidde der i baren og tale med et andet menneske.
Hun havde ikke været ude med nogen siden Eik, og det føltes rart at blive trøstet.
Så da han fortalte om sit forliste forhold og smerten ved at undvære datteren, havde det været naturligt at fortælle om Jonas og deres underbo.
-	Har han ikke en far, som er derhjemme sammen med ham? havde han fisket.
Men det havde hun ikke svaret på, og han havde smilet og ladet det ligge.
Hun samlede hurtigt sin taske op fra gulvet.
Jack holdt galant døren for hende og lod hende gå forrest.
Der var låst ind til restauranten, så de måtte udenfor og hen til hotellets indgang, for at hun kunne komme ind.
Han fulgte hende de få meter hen til døren.
Slutter politiet altid arbejdsdagen i baren, når I er ude i landet på den her måde? spurgte han, da de stod på fortovet.
Louise rystede på hovedet.
-1.
dag var noget særligt, sagde hun og mærkede stemmen blive ulden, da hun tænkte på Grete Milling, Melvin og Jonas.
- Tak for selskab, det var rart at få adspredt tankerne lidt.
Det er heldigvis ikke hver dag, at nogen, man holder af, dør.
-	Nej, heldigvis, gentog han med eftertryk.
- Jeg forstår stadig ikke, at nogen har slået Dorthe ihjel.
Jeg holdt meget af hende.
Han bredte armene ud og trak hende ind i et langt kram.
Louise lod sig omfavne og indsnusede lugten af græs, træ og skov i hans fleecetrøje.
Hun havde netop rettet sig op for at træde et skridt tilbage, da hun fik øjenkontakt med Eik.
Han var kommet rundt om hjørnet fra gavlen og stod nu bag Jack.
Han bar en kasse under armen.
Det hele gik så hurtigt.
Jack lod armene falde, og Eik fortrak ikke en mine, mens de stirrede på hinanden, men så sendte han hende et kort nik og forsvandt ind i receptionen.
Louise trak sig ud af Jacks favn og kastede sig ud i et forfjamsket farvel.
-	Vi kontakter dig muligvis igen, sagde hun kejtet og alt for formelt og trådte et par skridt tilbage.
Han slog forvirret ud med armene og søgte hendes blik, men Louise kiggede ned.
-	Selvfølgelig, sagde han så.
- Du ringer bare, hvis der er noget, jeg kan hjælpe med.
Frederik og Markus sov stadig, da Camilla og Charlie forlod lejligheden på Frederiksberg.
Det havde været en hård nyser at sælge ideen ind til redaktionschef Terkel Høyer.
Hun havde præsenteret ham for historien om kroen på Tåsinge, der havde et skjulested ude i skoven for homoseksuelle mænd.
Men det var lykkedes hende at få ham på krogen, da hun forklarede, at hun alligevel skulle over og aflevere Charlie til Eik og derfor havde en direkte adgang til informationer, som politiet holdt tilbage for pressen.
Hun trak i en varm trøje og smed sin tykke frakke ned i kurven, som hun svingede over skulderen, inden hun trykkede låget ned på den termokop, hun havde fyldt med kaffe.
Hun kaldte på Charlie, mens hun fandt hans snor.
Det med informationer passede selvfølgelig ikke helt, for der var ikke noget omkring skovhytten, som lod til at blive holdt tilbage.
Der var den forsvundne dreng på kroen, som hun ikke kunne fortælle noget om endnu, men Terkel faldt alligevel i.
Hendes chef havde altid haft et blødt punkt, når han anede en åbning, de konkurrerende medier ikke havde adgang til.
Og så havde hun desuden forsikret ham om, at avisen ikke kom til at betale for bro og kilometerpenge, da hun alligevel skulle til Tåsinge med hunden.
Camilla smed kurven ind i bilen, inden hun luftede Charlie langs det frederiksbergske fortov.
I det samme kom hun i tanke om, at hun havde glemt alt om hundeposer.
Hun så sig om, men den eneste, hun fik øje på, var en jogger ovre på den anden side, som høvlede afsted i et tempo, der ikke overlod tid til at fokusere på hundelorte, tænkte hun og skammede sig lidt, da schæferen trak ind mod husmuren og satte sig.
Aftenen før havde hun været inde på Aske Nørgaards facebook-og instagramprofiler og havde begge steder fundet flirtende hentydninger om møder i skoven.
Om boblebad og champagne.
Det var ikke, ligefrem fordi den unge mand havde forsøgt at skjule sine hensigter eller lægge et slør over, at han var en frisk fyr, der var med på noget.
Hun skyndte sig at trække afsted med Charlie, i det øjeblik han var færdig, og besluttede at stoppe et sted på vejen og købe poser.
Det var ikke så meget selve flirten på de sociale medier, der havde vakt Camillas nysgerrighed.
Det var derimod et billede af Aske, som var blevet banket sønder og sammen.
Billedet lå på hans in-stagramprofil med en tekst, hvor der stod: Når det gør ondt at være den man er og så et bristet hjerte.
De nåede tilbage til bilen, hun fik Charlie ind og indstillede sin gps på Tåsinge.
Efter billedet af Aske havde hun læst en artikel om nutidens trækkerdrenge, og det var nyt for hende, at der også i stor stil fandtes sugardating blandt mænd.
De fandt frem til hinanden på de sociale medier.
Der stod, at drenge tidligere trak mest for at overleve, i dag handlede det i højere grad om penge og gaver.
Og om at blive set, havde hun tænkt.
Varen var den samme, men indpakningen var pænere, som journalisten skrev.
Hun tændte radioen og tænkte på Aske Nørgaard og hytten ude i skoven.
Noget af det nye var åbenbart, at de unge drenge solgte billeder og videoer af sig selv, hvor de befandt sig i seksuelle situa-
tioner enten alene eller sammen med andre.
Betalingen foregik over mobilepay.
Camilla havde forsøgt at få fat i Louise, men veninden var ikke vendt tilbage.
I stedet havde hun fanget Eik for at spørge, om Louise var sammen med ham.
Det var hun ikke, men han sagde, at hun bare kunne tage Charlie med, for han regnede selv med at blive på Tåsinge.
Hun havde forsøgt at udfritte ham om drengen, og hvorfor politiet kædede ham sammen med drabet på enken, men det fik hun ikke noget ud af.
Det fik hun heller ikke, da hun bad ham fremskaffe en rulle hundeposer.
- Vi er på landet, svarede han bare.
- Den slags bruger vi ikke herude.
Hun opgav og lovede at ringe senere.
Efterårsmorgentågen lå tungt over Storebæltsbroen, da Camilla sneglede sig afsted i halen på de forankørende røde tågelygter.
Kaffen var drukket, og omme bagved snorkede Charlie.
Hun fortrød, at hun ikke havde spist, inden de kørte, og besluttede at køre ind på den første tankstation, når de var kommet over broen.
Så kunne hun måske også få klaret det med poserne, mens hun provianterede kaffe og to rundstykker.
Et til hende og et til Charlie.
Hun havde fortalt Frederik, at hun havde fået en opgave på Tåsinge, men hun havde ikke sagt, at hun havde pakket en lille taske for en sikkerheds skyld, hvis der nu var mere i historien, og hun endte med at blive derovre.
Det havde ikke været svært at finde frem til Askes mor, da hun søgte efter en Nørgaard på krak.dk.
Hun håbede, at samtalen med moren kunne sparke gang i en artikelserie, hun længe havde haft lyst til at dykke ned i.
Den var ansporet af det faktum, at der fandtes omkring 30 forskellige kønsbetegnelser, og den kendsgerning,
at folk ikke følte, at der var plads til dem.
At der ikke blev taget hensyn og gjort nok for, at de følte, de var velkomne.
Der havde allerede været skrevet om, at der ikke var omklædningsrum i svømmehallen, der passede til alle.
Men for Camilla handlede det mere om de minoriteter, som havde svært ved at finde deres plads i samfundet.
Dem, der stod ved sig selv, selvom det havde omkostninger.
Det var den smøre, redaktionschefen blankt havde lagt ned.
Han mente ikke, at det var noget, der interesserede Morgenavisens læsere, og desuden måtte folk jo selv om, hvorvidt de ville klæde sig som det ene eller andet køn.
Eller kaldes den i stedet for han eller hun.
Og det var præcis den reaktion, der havde overbevist Camilla om, at de her artikler skulle skrives.
Om det så var noget, hun skulle gøre i sin fritid.
Og det blideste var at begynde med en ung homo-fyr, som tilmed havde set godt ud.
Og samtidig ikke havde virket alt for svanset, som var noget andet, Terkel heller ikke havde meget tilovers for.
Inden Camilla nåede Tåsinge, ringede hun igen til Eik for at spørge, hvor de skulle mødes, så han kunne overtage Charlie.
Han lød undskyldende, da han bad hende passe schæferen lidt endnu, og fortalte, at han ventede en vigtig opringning, der kunne udløse, at han blev nødt til at køre til København, men at han ville vende tilbage til Tåsinge.
Igen nægtede han at lade sig udfritte, og Camilla indvilligede i, at de kunne mødes, når hun var færdig med sit interview.
Hun havde allerede lavet en aftale med Eva Nørgaard: Først havde Askes mor været helt afvisende, men da Camilla forklarede, at hun havde læst om overfaldet på hendes søn og ville skrive om dét med at stå ved, hvem man var, løste Eva Nørgaard op.
I telefonen havde moren fortalt, at Aske jo ikke var ene om at
mærke det had, der blev rettet mod homoseksuelle.
Det var noget, flere andre i Svendborg, Odense og Fåborg også havde været udsat for.
Det vidste Camilla allerede.
Efter en søgning på Infomedia fandt hun frem til artikler om hate crimes.
Had rettet mod dem, der på den ene eller anden måde skilte sig ud.
Der kom røg op af skorstenen i det lille bondehus.
Morgentågen var lettet, og en grå dis lå over markerne.
Eva Nørgaard kom frem i døren, da Camilla kørte op langs huset.
Hun virkede lidt nervøs og stod med hænderne i lommerne på en åben striktrøje og fulgte Camilla med blikket, mens hun kørte bagruden lidt ned, så Charlie fik luft, mens han lå i bilen.
Camilla blev mødt af duftende nybrygget kaffe, da hun blev ført ind i en lavloftet stue, hvor de grønne planter tog det meste aflyset og mindede Camilla om en botanisk have.
Der var dækket op ved spisebordet mellem vinduerne ud til vejen.
På et porcelænsfad lå en sukkerdrysset roulade, der var skåret i tykke skiver.
Da du ringede, troede jeg, at det var for at tale om det, der er sket henne på kroen, sagde Eva Nørgaard, da de sad over for hinanden.
- Det har jeg ikke lyst til at tale om, men jeg vil gerne tale min søns sag.
Camilla nikkede og forsikrede hende om, at interviewet slet ikke ville komme ind på drabet.
-	Min kollega dækker den sag, fortalte hun.
- Men jeg har hørt om skovhytten, hvor din søn kom.
-	Hvordan har du hørt om den? spurgte Eva og virkede med ét lidt afmålt.
Camilla overvejede, hvordan hun skulle vægte sine ord.
-	For at være helt ærlig, begyndte hun så, - så er det sådan, at det er min veninde, Louise Rick, der leder efterforskningen af drabet, og hun bad mig undersøge, om der har været skrevet noget om den hytte.
For mig er den mest interessant, fordi den lader til at være et
tilbud rettet til homoseksuelle mænd.
Camilla holdt en lille pause og lænede sig tilbage, mens hun et øjeblik så ud ad vinduet mellem stænglerne på de grønne planter.
Så vendte hun sig igen mod Askes mor.
-	Den her artikelserie er nok mest rettet mod læsere, der tænker som mig, indrømmede hun.
- Jeg troede faktisk ikke, at folks seksualitet fortsat var noget, der skabte problemer.
Men jeg er blevet klar over, at det er en naiv storbyopfattelse, da det jo tilsyneladende stadig er noget, der vækker vrede og foragt.
Og det kan fandeme ikke passe.
Undskyldende slog hun ud med hånden, men vreden steg op som en lynild.
-	Og det tossede er jo, fortsatte hun, - at det blandt unge lader til at være meget mere normalt, at man orienterer sig meget mere åbent, når det handler om partnere.
Man forelsker sig i mennesker og ikke i køn.
Her afbrød Eva Nørgaard hende.
-	Det kender jeg ikke noget til, sagde hun.
- Men jeg kan garantere dig for, at den åbenhed mellem kønnene ikke er noget, der er normalt her.
-	Nej, medgav Camilla.
- Det er jo gået op for mig.
Og det er dét, jeg gerne vil være med til at lave om på.
Vi skal ikke finde os i, at det kan føre til vold og afsky.
-	Hvordan har du tænkt dig at forhindre det? spurgte Eva nøgternt.
Ved at oplyse folk, svarede Camilla lige så nøgternt.
- Ved at fortælle din søns historie og vise, at der er ofre bag en hate crime.
Og at de ofre blandt andet er unge mennesker, der er modige nok til at stå ved sig selv.
Modige nok til ikke at skamme sig og gemme sig.
Eva Nørgaard havde fået tårer i øjnene, og hun var begyndt at nikke.
-	Jeg troede ganske enkelt ikke, at homoseksuelle var nogle,
man så skævt til.
Så mange stærke personligheder er jo forbilleder.
Selv i Vild med Dans danser to mænd sammen.
Og vinder!
Aske forsøgte aldrig at lave om på sig selv, sagde hans mor.
- Og jeg skal være den første til at erkende, at han indimellem gik lige til grænsen, når det handlede om at vise, hvem han var.
Jeg tror ikke, han var mere end 16 år, da han lod sig fotografere som model i et mandeblad.
Og det var ikke noget, han gjorde bag vores ryg, han var helt åben om det.
Han var nysgerrig og søgende.
Hun tav et øjeblik, inden hun fortsatte:
-	Og jeg tror også, at han var drevet af sin egen lyst.
Han følte ikke, at der var noget forkert i det.
Hans far følte sig meget provokeret, men Aske var ligeglad og forsvarede sig med, at faren jo selv sad og dvælede ved Ekstra Bladets side 9-piger.
Og det havde han faktisk ret i.
Der kom et lille smil.
-	Han var god til at forsvare sig og god til at vise, at det, han følte og havde lyst til, ikke var anderledes.
Men sådan så hans far ikke på det.
-	Men du bakkede ham op?
konstaterede Camilla og fandt sin mobil frem, efter at Eva havde givet tilladelse til, at hun optog deres samtale.
-	Ja, om det var ham eller en ung pige, der lod sig fotografere delvist afklædt, gjorde ingen forskel for mig, svarede hun.
- Men for min søn var det nok mest et forsøg på at stå på mål for sin sag.
Sådan tænkte jeg i hvert fald i begyndelsen, men så var det, at han begyndte at ændre sig.
-	Hvordan? spurgte Camilla.
Hun sad lidt og stirrede ned i bordet.
Ingen af dem havde rørt rouladen, men Camilla drak af sin kaffe for at give hende tid.
-	Overfaldet, svarede hun så.
- Det var nok i virkeligheden der, selvom jeg troede, at det var noget, der kom længe efter.
Hun tav igen og drak selv lidt kaffe.
-	Han forandrede sig, forklarede hun så.
- På det tidspunkt var min mand og jeg blevet skilt, og det gav os lidt mere ro herhjemme.
Det lyder måske forkert, men det var, som om hans fars afsky ...
Hun holdt en lille pause, inden hun rettede sig selv og sagde, at det nok nærmere var fornægtelse og ikke afsky.
Han ville ikke acceptere, at hans søn var bøsse, og måske kunne vi have bevaret husfreden, hvis Aske havde lagt bånd på sig selv.
Men det ville jeg aldrig gå med til, jeg var stolt af, at han stod ved sig selv, at det ikke var noget, han skammede sig over.
Det er sådan, jeg har opdraget begge mine børn.
Men på et tidspunkt virkede det, som om hans glæde forsvandt, som om alt det, der havde slået gnister og givet ham liv, blev slukket.
Det var ikke så tydeligt lige efter overfaldet, måske gik der et år, og ikke så længe efter blev jeg klar over, at han var syg.
Hun tav igen, og der gik et øjeblik, inden hun med grødet stemme fortsatte.
-	Jeg bebrejder mig selv, at jeg ikke var mere opmærksom.
At jeg ikke så det.
Hun så op på Camilla.
-	Men det kom i flere etaper.
Først overfaldet, som var ganske forfærdeligt.
Da han blev udskrevet, var der en lang periode, hvor han virkede utryg og usikker på sig selv, og da jeg så begyndte at tro, at han var kommet sig og havde fået det bedre også psykisk, var det, som om han trak sig mere og mere ind i sig selv.
Eva skænkede mere kaffe op i deres kopper, som om hun trængte til et pusterum, inden hun kunne fortælle videre.
Hendes øjne var blevet blanke.
Du forstår ikke, hvordan det er at se sit barn gå i opløsning og forsvinde for øjnene af dig, sagde hun med blikket i bordet.
- Jeg tror ikke, at han selv var klar over, hvor han bevægede sig hen.
-	Hvad skete der? spurgte Camilla.
-	Han sultede sig, han havde det forfærdeligt.
Og det var rædsomt at være vidne til, fordi jeg ikke kunne gøre noget.
Han var søgende på en måde, han ikke kunne håndtere, og jeg tror, at han drev sig selv helt derud, hvor han ikke kunne stoppe.
-	Solgte han sig selv? spurgte Camilla og var bange for, at spørgsmålet var for direkte, men Eva lod ikke til at blive stødt.
-	Vi talte aldrig om det, svarede hun.
- Men det var, som om al den glæde og lyst, han havde haft, forsvandt.
Han blev mere kynisk, hvis du forstår, hvad jeg mener.
Camilla rystede på hovedet og forstod ikke.
Han blev hård, forsøgte hun at forklare, - som om han på en måde også var begyndt at afsky sig selv.
Nu græd moren og tørrede hurtigt tårerne bort med den lille serviet, der lå ved siden af kagetallerkenen.
-	Det var faktisk det, der gjorde mest ondt, hviskede hun.
- Det, jeg havde sværest ved at forstå.
Camilla havde planlagt, at hun ville tale med moren om de mænd, sønnen havde set.
Om den modstand, han havde mødt fra lokalsamfundet, og den styrke, han havde udvist over for sin far ved ikke at skamme sig.
Men lige nu blegnede de spørgsmål i den sorg, der havde lagt sig om moren.
De sad lidt sammen i stilheden, der var opstået, inden Camilla rejste sig og takkede mange gange, fordi hun havde taget sig tid til at fortælle.
-	Jeg er virkelig glad for, at du har lyst til at medvirke, og jeg sender dig artiklen til gennemlæsning, når jeg har skrevet den.
Det kan også være, at der dukker lidt flere spørgsmål op, så håber jeg, at det er i orden, at jeg ringer til dig.
Eva Nørgaard havde rejst sig for at følge Camilla ud.
-	Du er velkommen til at ringe, og du må også gerne komme forbi igen.
Men det er selvfølgelig nok en lidt lang tur at tage.
Camilla smilede til hende.
-	Vi fik jo slet ikke spist kagen, sagde hun, som om hun kom i tanke om, at hun måske burde have serveret.
- Du kan få et stykke med.
-	Nu lokker du, sagde Camilla og var lige ved at træde frem og give den fremmede dame et kram.
Der var en styrke et sted inde i sorgen, som hun godt kunne lide.
Og hun kunne nemt forestille sig de sværdslag, der havde været mellem Eva og hendes mand, når hun forsvarede sin søn.
- Jeg forsøger lige at få et overblik over artiklen, så jeg kan se, om jeg mangler noget.
Og så hører du fra mig.
Det er en aftale, sagde Eva Nørgaard og vinkede efter Camilla, da hun gik hen mod bilen.
Charlie havde rejst sig omme i det åbne bagagerum og stod med snuden mod ruden og logrede, da hun steg ind.
Louise gik op efter mere te.
Hun havde kapret et stort glas ude i køkkenet, taget to tebreve for at gøre teen ekstra stærk og fyldt sukker og mælk i, i håbet om at væsken ville dulme hendes tømmer-mænd.
Hun havde sovet uroligt, været oppe flere gange med en sitrende fornemmelse i kroppen.
Klokken syv havde hun talt med Jonas for at høre, hvordan det gik med ham og Melvin.
Deres underbo sov endnu, og sønnen fortalte, at han allerede fik fri klokken tolv, så han ville gå i skole, og når han kom hjem, ville de sammen få fat i en bedemand.
-	Vi skal også finde ud af, hvor hun skal begraves, sagde han.
Louise kunne ikke lade være med at tænke, om det var for
voldsomt for en syttenårig at blive involveret i den slags.
Men hun vidste samtidig, at hun ikke ville kunne tale ham fra det.
Melvin var hans ven, og sønnen ville gøre, hvad han kunne, for at hjælpe ham.
Grete Milling havde ingen nær familie, efter hun havde mistet sin voksne datter.
-	Kommer du hjem til begravelsen?
havde han spurgt, og hun havde med det samme udbrudt, at selvfølgelig gjorde hun det, samtidig med at den dårlige samvittighed over ikke at være der nu satte ind med et knytnæveslag i brystet.
Men sønnen virkede fattet, både han og Melvin havde fået sovet, det trøstede hende lidt.
Hun tog en spandauer fra kurven, som tjeneren havde ladet stå, da der blev ryddet af efter morgenmaden.
Louise håbede, at hun med den rette blanding af salt og sukker kunne få stabiliseret sig oven på Nordsøolien og øllerne.
Først røræg med ekstra bacon og nu det søde.
Hun var lige kommet tilbage til bordet, hvor Lange koncentreret sad med blikket rettet mod den bærbare computer, der stod på bordet foran ham, da Eik trådte ind i hotellets restaurant.
Louise vendte sig hurtigt væk og så efter en midaldrende kvinde, der kom cyklende med et sammenrullet håndklæde på bagagebæreren og kurs mod badebroen på lystbådehavnen.
- Hej, sagde Eik demonstrativt højt, da han kom hen til deres bord.
Men så tog hun sig sammen og vendte sig modstræbende mod ham.
Skammen over, at han havde fanget hende i en anden mands favn, var hun nødt til at ryste af sig.
Hun skyldte ham ingenting, og det vidste de begge to.
Da hun mødte hans blik, blev hun med det samme klar over, at der var noget galt.
Noget, der var langt mere alvorligt end den akavede situation, de var havnet i aftenen før.
Eik trak en stol ud og satte sig ved siden af Lange, som var i gang med sin fjerde eller femte kop kaffe.
Det var Lange, der havde foreslået, at de benyttede hotellets restaurant til formiddagens kontor i stedet for at køre ind på politistationen i Svendborg.
Louise havde været i gang med at læse de rapporter, Lene og Niklas havde sendt vedrørende Nils Hyllesteds færden i det københavnske homomiljø, mens Lange dykkede ned i en oplysning, som Lisa Lindén var kommet med samme morgen.
I bookingsystemet på Strammelse Kro optrådte fortsat bemærkelsesværdigt mange gæster med navnet Jens Jensen, selvom det lod til, at hytten ude i skoven ikke længere var i brug.
Louise var
alt for træt i hovedet til helt at forstå, hvad det indebar, men Lange havde bedt Lindén om at sætte himmel og jord i bevægelse for at finde ud af, hvem der gemte sig bag de anonyme reservationer.
Nogen ville stadig ikke stå ved, at de besøgte kroen.
Lange tilbød Eik at hente en kop kaffe, men Eik rystede på hovedet, og udtrykket i hans ansigt gjorde Louise urolig og fik hende til at rykke frem på stolen.
-	Der er kommet svar på dna-analysen fra børneværelset, fortalte han.
- Jeg kommer lige inde fra politigården i Odense.
Lange nikkede, og Louise blev klar over, at de to måtte have talt sammen tidligere på morgenen.
Hvis det var lykkedes Eik at presse retsgenetikerne i København til at fremskynde undersøgelsen af hovedpudebetrækket, var det, fordi han havde overbevist dem om, at han havde noget at gå med, så snart han fik svar.
Noget, hun ikke kendte til.
-	Godt gået, sagde hun og nikkede anerkendende til dem.
Eik masede et stykke nikotintyggegummi ud af pakken og stoppede det i munden, inden han tog en dyb indånding og fortsatte:
-	Dna’
et havde et match, fortalte han og tav.
Louise og Lange så afventende på ham, mens han et øjeblik stirrede ned i bordet og tyggede så koncentreret på tyggegummiet, at hans kæber bulede ud.
Så løftede han blikket, som om han afventede, at der kom en reaktion.
Men det gjorde der ikke.
Eik strøg hænderne gennem det mørke, glatte hår og hvilede albuerne på bordet.
-	Der er en god grund til, at ingen har spurgt efter ham eller givet sig til kende, sagde han så og tav igen.
Louise kendte ham så godt, at hun vidste, at det ikke var et godt tegn.
-	Kom med det, sagde hun og kom til at lyde mere irriteret, end det var tiltænkt.
Drengen fra værelset hedder Simon Funch og kommer fra Nordsjælland, fortsatte han.
-	Nordsjælland!
gentog hun overrasket og bandede indvendigt over, at hun ikke havde taget et par hovedpinepiller med ned.
Virkningen af dem, hun havde slugt, da hun vågnede, var ved at aftage.
Eik så på hende og nikkede.
-	Og, gentog han alvorligt, - drengen formodes at være omkommet under et flystyrt for to år siden, da et lille privatejet fly styrtede ned her ud for Tåsinge.
Kun én person overlevede, og det var drengens mor.
Faren og hans to ældre søskende omkom under ulykken og blev siden bjærget op fra vandet.
-	Men det kan jo ikke passe, udbrød Lange, og Eik rystede igen på hovedet.
-	Nej, det kan det nemlig ikke, medgav han.
- Men drengens lig blev aldrig fundet.
Efter han forsvandt i vandet, blev der iværksat en stor eftersøgning, som vi var involveret i.
Og han blev efterlyst i alle registre.
Eftersøgningsafdelingen indsamlede dengang alt på ham, og da han var for ung til at have en tandprofil, fik vi en dommerkendelse, der gav os mulighed for at få udleveret drengens PKU-kort fra Statens Serum Institut.
Louise så overrasket på ham.
Det skete sjældent, at politiet havde held med at få udleveret PKU-kortene.
Der blev værnet meget om de hæleblodprøver, der blev taget af spædbørn lige efter fødslen.
De blev fysisk opbevaret i et sikret skab i et andet dna-register end det, politiet normalt havde adgang til.
-	Ud fra PKU-kortet kunne vi bestemme drengens dna-profil, så det var muligt siden at identificere barnet, hvis han dukkede op.
Normalt skyller de i land inden for en til to uger.
Men der kan også gå længere tid, og vi ser jo indimellem, at danske lig skyller i land i Tyskland eller Polen.
Derfor var det vigtigt at få lavet en dna-profil dengang, hvis vi senere skulle identificere ham.
-	Men drengen på værelset har jo været der for nylig, udbrød Louise.
- Morgenmaden i skålen var næsten frisk.
Eik nikkede alvorligt.
Og de sad alle tre og fordøjede oplysningerne.
-	Da du spurgte, om vi havde en efterlyst dreng i fire-femårs-alderen, må jeg indrømme, at jeg slet ikke havde Simon Funch i tankerne.
Det er længe siden, vi opgav håbet om at finde ham i live, sagde Eik beklagende, mens han så på Louise
-	Du mener altså, at det kan være ham, sagde Lange endelig.
- Der findes jo en vis usikkerhed, når det kommer til dna.
-	Det er ham, sagde Eik.
- Du har ret i, at der i princippet kan være to-tre med samme profil, men her spiller alder, lokation og omstændigheder også ind.
Derfor kan jeg med sikkerhed sige, at vi har et match.
Desuden passer det med, at Simon Funch ville være fire år i dag.
-	Vi må have fat i moren, sagde Lange og havde allerede rejst
sig.
-	Nej, sagde Louise bestemt og mærkede til sin lettelse, at tågen i hovedet var ved at fordampe.
- Vi er nødt til at vide noget mere om det flystyrt, inden vi opsøger moren.
Det lyder jo helt ubegribeligt, hvis drengen de sidste to år skulle have befundet sig på kroen, mens hans mor har gået rundt og troet, at han var død.
Eik nikkede og lod til at være enig.
-	Der må findes en forklaring, sagde Lange, måske mest til sig selv.
- Hvordan i alverden skulle drengen, hvis det ellers er ham, være havnet hos Dorthe?
-	Jeg tænker mere på, hvordan det må være for moren, der i to år har levet med sorgen over at have mistet tre børn.
Og sin mand, sagde Eik.
- Jeg var ikke selv tilknyttet sagen dengang, det var Olle, der havde den.
Louise samlede hurtigt sine ting.
-	Vi kører ind på politistationen i Svendborg om fem minutter, sagde hun og var allerede på vej op på værelset efter sin taske og frakke.
Da Louise kom ned igen, stod Eik ved receptionsskranken og ventede på hende.
Enten var Lange allerede gået ud, eller også var han ikke klar endnu.
Du så ud til at hygge dig i går, sagde han, og Louise kunne se på ham, at han forsøgte at få det til at lyde som en let bemærkning.
Hun skulle til at fortælle ham, at Grete Milling var sovet ind den foregående aften, og at hun burde være kørt hjem til Jonas og Melvin.
Men at hun i stedet havde valgt at blive og havde siddet i baren og drukket øl, mens hun skammede sig over, at hendes arbejde føltes vigtigere end en gammel dames død.
Men det sagde hun ikke.
Den skulle han alligevel ikke have, tænkte hun og nikkede.
-	Jeg var i godt selskab, svarede hun i stedet.
-	Jeg synes lige, du skal vide, at din nye filejs har afsonet en dom for drab, efter han slog sin far ihjel med en økse.
Han var vist kun lige fyldt sytten dengang, men folk kan jo forandre sig til det bedre.
Og så var han ude ad døren, inden Louise nåede at reagere.
Hun stod stadig foran receptionsskranken, da Lange kom ned ad trappen, mens han viftede med en bilnøgle for at signalere, at det var ham, der kørte.
Kort strejfede det hende, om han var klar over, at hun var blevet hængende i baren og måske stadig havde promille i blodet.
Men hun nikkede bare.
Da de nåede ud på parkeringspladsen, var Eik ved at bakke ud.
-	Ses vi på politistationen?
råbte hun til hans åbne siderude, hvor cigaretrøg slyngede sig ud i en søjle.
Han rystede på hovedet.
Louise stirrede efter ham, da jeepen forlod hotellet.
- Jeg husker udmærket det flystyrt, fortalte Lange, da de var kommet ud på vejen.
Louise havde ringet ind på politistationen og bedt Lene Borre om at fremskaffe alt, hvad de havde om flystyrtet, bjærgningsarbejdet og den eftersøgning, der fulgte, da man ikke fandt den lille dreng i vandet.
Og de samtaler, de efterfølgende havde haft med den overlevende.
Borre lød som ét stort spørgsmålstegn, og Louise lovede at forklare, så snart de kom ind.
Fremskaf det hele nu, gentog hun og sagde, at de var på vej.
-	Dengang tænkte jeg, at det næsten var værre for moren, som overlevede, sagde han.
- Tænk at stå tilbage, når man har været vidne til, at hele familien er omkommet.
Mand og tre børn.
Det må være svært at komme videre.
Louise gav ham ret.
-	Ubærligt, sagde hun.
- Gad vide, hvad der er blevet af hende?
Han trak på skuldrene.
-	Jeg mindes ikke, at der blev skrevet særlig meget om ulykken i tiden efter.
Indimellem har pressen heldigvis pli nok til at respektere folks sorg, og der var vel heller ikke så meget at skrive om.
Det var en hændelig tragedie.
-	Hvad skete der? spurgte Louise.
De var nået ind til Svendborg og nærmede sig politistationen.
En rød, pompøs bygning kom til syne, men Lange fortsatte hen mod en mere kedelig en af slagsen.
Kørte forbi gitteret ind til gården med politiets egne biler og parkerede omme bagved.
Niklas stod klar til at modtage dem, da de kom ind.
-	Kan det virkelig være ham? spurgte den unge efterforsker, mens de blev fulgt ned ad en trist gang til det kontor, der var blevet ryddet til dem.
-	Dna’
et har vist et match, nøjedes Louise med at svare.
Lene Borre var bleg, da de trådte ind på kontoret.
Det stemmer, at man aldrig fandt liget af den mindste, bekræftede hun.
- Da de omkomne blev bjærget i land, efter flyet sank, var han væk.
En stor eftersøgning blev sat i værk, og vi arbejdede ud fra den teori, at drengen var blevet taget af en understrøm og ført videre ud i Det Sydfynske Øhav.
Det var mig, der var i kontakt med Eftersøgningsafdelingen dengang, og vi håbede selvfølgelig på, at han ville drive i land et sted, så Helene fik mulighed for at begrave sin yngste.
De havde alle fire sat sig ned i det tomme kontor.
Lene
gned
hænderne over sit ansigt og rystede på hovedet.
-	Det kan ikke passe, sagde hun så.
- Det må være en fejl.
Jeg kan slet ikke se, hvorfor i alverden han skulle opholde sig på Stram-melse Kro.
Alle ledte jo efter ham.
Lange nikkede, mens Niklas bare sad og stirrede ned på stakken med politirapporter.
Det meste lå elektronisk, men der var billeder fra ulykken.
Billeder af de omkomne, både før og efter det lille fly styrtede ned, og han var i gang med at printe vidneforklaringer ud, så de alle kunne læse.
Louise så på stakken af papirer.
-	Kan du ikke fortælle os, hvad der skete dengang, bad hun og så på Borre og tænkte, at det ville de nok få mere ud af, når hun nu havde været en del af sagen.
Lene Borre nikkede og så ud til at samle sig.
-	Jeg deltog som sagt selv i eftersøgningen, begyndte hun.
- Umiddelbart efter ulykken blev der iværksat et stort rednings-og bjærgningsarbejde.
Første fokus var selvfølgelig at få Helene Funch bragt på hospitalet og få de andre bjærget ud af vraget.
Flyet var sunket, men vidner havde set, hvor det styrtede ned.
Da vi ankom, var Helene bevidstløs, hun blev bragt i land ude ved Vor-næs Skov, og hun var fortsat ikke ved bevidsthed, da ambulancen
hentede hende.
Dernæst blev der ledt efter andre overlevende; vi var på det tidspunkt ikke klar over, om der havde været andre passagerer med flyet.
Lange tog noter, mens kollegaen talte.
-	Man bjærgede ligene af faren, en søn og en datter.
Og da man ikke fandt den yngste dreng, blev der som sagt indledt en intens eftersøgning, der stod på i 48 timer.
Derefter kontaktede vi Efter-søgningsafdelingen, som tog over - med hjælp fra os, naturligvis.
Det var tydeligt, at hun blev påvirket af ulykken, mens hun talte.
Og hun måtte også selv have bemærket sit høje og lidt hektiske tonefald, for hun tog en hånd op til brystet, som om hun forsøgte at berolige sig selv.
Samtidig pågik en eftersøgning på land, i håbet om at han drev ind til bredden.
Men vind- og vejrforhold tydede desværre på, at han i stedet blev ført med strømmen.
Hun tav et øjeblik og sagde så lidt undskyldende:
-	Alle var meget påvirkede af den tragedie, der ramte familien.
Og jeg kan da også godt mærke, at det stadig sidder i mig.
Det var mig, der tog mig af Helene Funch.
Hun blev indlagt i Odense og brød fuldstændig sammen, da det gik op for hende, at hun var den eneste, der havde overlevet flystyrtet.
-	Hvornår skete det? spurgte Louise.
-	Oktober 2017.
Det var den første mandag i skolernes efterårsferie.
Jeg kan huske det, fordi en del af kollegerne havde taget fri for at holde ferie med deres børn.
Hun skubbede et klart plastikchartek frem over bordet, og Lange trak nogle billeder af familien ud.
Forældreparret og tre børn.
En høj, mørkhåret mand med opsmøgede skjorteærmer, en slank, lyshåret kvinde med en dreng på armen og foran dem en dreng og en pige, som smilede stort til fotografen.
På et andet billede var det
kun den yngste dreng.
Mørkhåret som sin far,
men ellers lignede han moren, samme fine træk og øjne, som han kneb sammen mod solen.
Han var to år dengang, bekræftede Lene.
Der var også et billede af forældrene alene.
Helene og Kristian Funch.
De stod med armene om hinanden foran et stort hovedhus, og på perlestenene ved siden af dem sad en sort labrador og tronede, som om det var den, der ejede stedet.
Louise tog fotografiet op og betragtede kvinden.
Måske syvogtredive, tænkte hun.
Det ældste barn gik nok i første eller anden klasse.
Helene
Funch lænede smilende hovedet ind mod mandens skulder.
Hendes lyse hår var snoet sammen og samlet i nakken, og hun havde sine solbriller skubbet op i panden.
-	Hvad er der blevet af hende? spurgte hun og så på Lene.
Kollegaen rystede på hovedet.
Jeg ved det faktisk ikke.
De kom fra Nordsjælland, men jeg mener, at hun blev boende på gården ude i Bjernemark efter ulykken.
Den ligger et par kilometer fra Strammelse Kro.
Jeg havde en del kontakt med hende i starten, men nu er det efterhånden længe siden, vi har talt sammen.
Lange pegede på drengen, der sad på morens arm.
-	Så det stemmer, at Simon Funch i dag vil være omkring fire-fem år, konstaterede han, og Lene Borre nikkede.
- Fandt I ud af, hvad der forårsagede ulykken?
-	Vejrforholdene, svarede hun.
- Flyet havde lagt an til landing på flyvepladsen, men styrtede i øhavet.
Havarikommissionen blev tilkaldt umiddelbart efter ulykken, men intet tydede på en teknisk fejl.
Louise trak en lille brochure til sig, som fortalte, at Tåsinge Flyveplads havde en 900 meter lang græsbane og var udstyret med lysanlæg, så det var muligt at benytte flyvepladsen dag og nat.
Der
var tale om en internationalt godkendt flyveplads, der både blev benyttet til privat- og erhvervsflyvning.
-	Familien tog afsted fra Grønholt Flyveplads i Nordsjælland mandag omkring middagstid, og vi modtog alarmopkaldet fra en sejler i området, der havde set flyet styrte ned.
Hun fandt mappen med Havarikommissionens rapport og vidneforklaringer frem og begyndte at læse op.
-	Flyet var ejet af firmaet Funch Alarmsystemer, det var et Piper Cherokee Six PA-32-300, læste hun og tilføjede, at der stod, at det havde været en velholdt årgang 1985.
- Firmaflyet kunne operere fra mindre flyvepladser med græs, og det blev brugt af firmaets salgsteam og monteringsspecialister, når de skulle rundt i landet og præsentere produkter, afgive tilbud og installere alarmsystemerne.
Alle mindre øer har græslandingsbaner, og større kunder som godser og herregårde har oftest brugbare græsmarker, hvor flyet kunne lande.
De andre lyttede tavst, mens Lene Borre opdaterede dem.
Niklas havde været ude og kom nu tilbage med en termokande og kopper.
Lange nikkede tilfreds, da der blev skænket kaffe op.
-	Flystyrtet skete mandag den 16. oktober 2017 klokken 13.10.
Der var sydlig vinddis og finregn med lave skyer på ulykkestidspunktet, fortsatte hun.
- Ifølge DMI’s flyvevejr meldte udsigten om sydlig vind, reduceret sigtbarhed i finregn og lave skyer indtil frontpassagen med opklaring, byger og vestenvind senere på eftermiddagen.
Hun kiggede op fra papiret for at se, om de var med.
-	Dengang talte vi med en lokal pilot på flyvepladsen, der havde været vidne til ulykken.
Han forklarede, at det ikke ligefrem havde været en dag, hvor man kunne overholde de visuelle flyveregler ved anflyvning på en græsmark på Sydfyn.
Funch måtte have planlagt ruten, så han undgik overflyvninger af byer undervejs, og desuden
sørget for at holde god afstand til master og høje vindmøller.
Han mente, at der nok havde været en temmelig anspændt stemning i flyet på vejen over Storebælt, da den nødvendige glidehøjde ved krydset ikke kunne opnås.
Men han sagde også, at Kristian Funch var en erfaren pilot og havde gjort det før.
Han kendte ruten godt og havde fløjet herovre mange gange før.
Hun kiggede igen ned i rapporten.
-	Efter de havde krydset Storebælt, fulgte de østkysten af Fyn og fløj sydvestover mod Svendborgsund.
Lene Borre havde fået blanke øjne, bemærkede Louise.
Men hendes stemme var fast.
-	Lige før højredrejet mod Svendborg ved Skårupøre var sigtbarhed og skyhøjde ifølge Helene Funchs eget vidneudsagn til Havarikommissionen så ringe, at udsynet fremover var lig nul.
Kun lodret ned var det muligt for hendes mand at se noget.
Passagen syd for Svendborg var for risikabel, ligesom den påkrævede flyvehøjde i byområde ikke kunne holdes.
Så de fulgte derfor kysten rundt om Thurø og fløj på tværs af Tåsinge efter at have passeret Nørreskov på højre side.
Da de nåede Vornæs Skov og kysten, startede han anflyvningen med et langt, blødt højredrej ud over vandet.
Mens hun talte, kunne Louise se det for sig.
Vidnet på flyvepladsen var temmelig rystet, da vi talte med ham første gang, det var kort efter ulykken.
Men siden, da vi bad ham tegne et billede af, hvordan flystyrtet kunne ske, forklarede han, at der var problemer med at få øje på flyvepladsen i marginale vejrforhold, hvor alt bare var gråt i gråt, og så kom han ind i for lav flyvehøjde.
På den sidste del af anflyvningen var de inde og ude af skyer, inden de styrtede ned.
Hun tog et sidste papir ud af mappen.
-	Havarikommissionens konklusion var, i forkortet version, at piloten “under anflyvning til Tåsinge bane 11, ikke opdager util-
sigtet højdetab og krængning under den sidste del af indflyvningen, fordi al opmærksomhed sandsynligvis har været rettet mod den visuelle identifikation af tærsklen til bane 11”.
Hun tav og kiggede igen op for at se, om de forstod.
-	Ifølge vidnet på flyvepladsen får højre vingespids kontakt med vandoverfladen, fortsatte hun.
- Flyets fremdrift bremses, det cartwheeler nærmest en omgang og crasher lige uden for det lave vand.
Tre personer omkom under ulykken, mens Helene Funch og den mindste fortsat var i live.
Ifølge Helene Funch fossede vandet ind ad passagerdøren bag piloten i venstre side, men det lykkedes hende at åbne dørlåsen i toppen af crewdøren i hendes side.
Hun fik sig selv og sønnen i redningsveste, inden hun med Simon i armene lod sig glide ud på vingen og ned i vandet for at komme væk fra skroget, inden det sank.
I vandet mistede hun bevidstheden, det lykkedes redningsmandskab at bjærge hende i land, men de fandt som sagt aldrig drengen.
Så moren gik ud fra, at drengen var død?
konkluderede Niklas henne fra væggen, hvor han havde sat sig på et lavt arkivskab.
Det gik vi alle sammen ud fra, svarede Lene og nikkede til sin yngre kollega.
- Og det tror jeg ærlig talt stadig.
Politiet ville da blive informeret, hvis han var blevet fundet.
Mange lokale hjalp med at lede efter ham, det var en stor sag her på Sydfyn dengang.
Lange nikkede.
-	Men I ville ikke vide det, hvis nogen holdt ham skjult, efter de fandt ham, sagde han.
Der blev stille i rummet.
-	Nej, erkendte Lene Borre, - det ville vi ikke.
Luften virkede stillestående, og tavsheden lå tungt mellem dem.
Alle sad og forsøgte at mane logikken frem i de oplysninger, ingen af dem kunne få til at hænge sammen.
Louise blev den, der brød stilheden.
-	Hvis vi forestiller os, at Helene Funch opdagede, at Dorthe Hyllested i al hemmelighed havde taget den søn til sig, som Helene troede, hun havde mistet, kan man vel godt forvente en voldsom reaktion, sagde hun og mærkede gåsehuden rejse sig på begge arme ved tanken om moren, der pludselig var blevet klar over, at sønnen i de to år, der var gået, havde befundet sig så tæt på.
Man ville dårligt nok kunne bebrejde hende, hvis hun efterfølgende havde slået Dorthe ihjel, tænkte hun.
-	Det vil i hvert fald give et motiv til drabet, medgav Lange.
-	Men hvor er drengen så nu? spurgte Niklas og svarede selv.
- Hos sin mor?
De andre nikkede og var enige i, at det var sandsynligt.
Men vi er altså nødt til at være helt sikre på, at det er hendes søn, der boede i Dorthes lejlighed, inden vi opsøger Helene Funch, sagde Lange fornuftigt.
- Det er jo grusomt, hvis vi vækker et håb og så tager det fra hende igen.
Lene var blevet tavs, hun havde trukket en stol ud og sat sig ned.
-	Vi kan ikke blive mere sikre, sagde Louise, og hendes tanker strejfede Eik.
Det undrede hende, at han bare var kørt, og først nu slog det hende, at han måske netop var taget ud for at opsøge drengens mor.
-	Må jeg foreslå, at vi taler med Jon Isaksen, inden vi tager kontakt til Helene, sagde Niklas og så op på dem.
- Han har arbejdet på kroen længe og kan uden tvivl fortælle os, hvordan Dorthes forhold var til Helene.
-	Kendte de hinanden? spurgte Lange og så på Lene.
Efterforskeren trak på skuldrene.
Det ved jeg ikke, men jeg giver Niklas ret.
Inden vi skrider for voldsomt til værks, må vi finde ud af, om der er en forbindelse mellem Helene og Dorthe, svarede hun og fortalte, at Helene Funch ikke havde været sig selv efter det, der skete.
- Nu kendte jeg hende ikke før ulykken, men i tiden efter var hun apatisk og vag.
Hun virkede opgivende, og selvom jeg ikke kendte hende, kunne jeg mærke, at hun forandrede sig.
Det vil I også opdage, når I møder hende.
Hun ligner ikke ligefrem den kvinde, I ser på billederne.
-	Kan man forestille sig, at Helene har indgået en aftale med Dorthe om, at hun skulle tage sig af hendes søn, fordi hun selv var ramt af en depression?
Det ville måske give mening, foreslog Lange.
-	Men så ville Helene Funch vel også være den første til at henvende sig efter drabet, pointerede Niklas.
- Hun ville med det samme have opsøgt os for at forsikre sig om, at hendes søn var uskadt.
Louise rettede sig op.
-	Stop, afbrød hun.
- Hvis de havde fundet drengen, ville han ikke fortsat figurere i Eftersøgningsafdelingens register.
Nu må vi lige forsøge at holde fokus.
Hvad forklarede moren dengang?
Lad os høre hele hendes vidneforklaring.
Hun så hen mod Lene og forsøgte at koncentrere sig.
Kollegaen fandt Helene Funchs vidneforklaring frem.
Hun var blevet afhørt om flystyrtet, mens hun var indlagt i Odense.
Det fremgik, at hun havde siddet foran i flyet ved siden af sin mand og havde haft Simon fastspændt i en sele på skødet.
De to større børn sad bagved.
Det lille sekspersoners privatfly var som tidligere beskrevet ejet af Kristian Funchs sikkerhedsfirma.
Han var en rutineret pilot, havde haft sit certifikat i femten år og havde ofte fløjet familien over til ferielandstedet på Tåsinge.
Lene begyndte at læse op.
“Vi havde haft en hård tur over.
Min datter blev luftsyg og kastede op, så jeg var optaget af at holde en pose for hende, mens jeg havde Simon på skødet.
Kristian virkede anspændt og koncentrerede sig om at få øje på banen.
Han reducerede højden yderligere, drejede en sidste gang inden landing.
Jeg kunne se de hvide konturer af banens tærskel, men var optaget af min datter og ville nå at lukke posen, inden hjulene ramte græsset.
Jeg sad bagudvendt mod hende, mens Simon var begyndt at græde på mit skød.
Jeg opdagede ikke, hvad der skete, men flyet krængede pludselig voldsomt mod højre.
Kristian forsøgte at korrigere, men flyet faldt nærmest ud af himlen.
Det var en øredøvende lyd, da vi ramte vandet.
”
Lene Borre så op.
Hendes øjne var igen blevet blanke, og hun forsøgte ikke at skjule, at hun blev berørt.
- Det er som at ramme beton med samme fart, forklarede hun.
- Ifølge bjærgningsmandskabet lå vraget på 2,5 meters dybde ikke langt fra kysten.
Helene fortalte videre, at der derefter var helt stille.
Hun så blod og de tre livløse kroppe.
Vandet fossede ind ad den sammenkrøllede passagerdør i venstre side ved de to børn bagved.
Hun beskrev sig selv som stærkt fortumlet og kunne ikke forklare mere detaljeret, hvad der var sket.
Alt havde virket normalt, sagde hun, indtil han mistede kontrollen lige før landing.
Der gik et øjeblik, inden hun opdagede, at Simon også var i live, og så priorite-
rede hun at få redningsveste på sig selv og sønnen.
Hun fik låsen til crewdøren op og kom ud på vingen, inden flyet sank.
Jeg er enig med Niklas, sagde Louise.
- Inden vi overvejer en eventuel anholdelse af Helene Funch med henblik på at sigte hende for drabet på Dorthe Hyllested, er vi nødt til at vide, hvor godt de to kendte hinanden.
Lene kom med et udbrud, der tydeligt viste, at hun mente, de var helt galt afmarcheret.
Men hun nøjedes med at ryste overdrevent på hovedet i stedet for at komme med flere indvendinger.
Louise så på Niklas.
-	Du og Lange kører til Bjernemark og holder øje med huset, men I går ikke ind, sagde hun, inden hun vendte sig mod Lene.
-	Vi to tager en snak med Jon Isaksen.
Når vi har talt med ham og ved, om der er en forbindelse mellem Dorthe og Helene, slutter vi os til Lange og Niklas.
Derude er det bedst, at du fører an, når vi taler med hende, eftersom I to allerede kender hinanden.
Lene Borre virkede ikke begejstret, men nikkede og rejste sig.
De fandt kokken fra Strammelse Kro omme bag den etageejendom, hvor han boede, få minutters kørsel fra politistationen i Svendborg.
Jon Isaksen var i færd med at ordne sin bil og lå på knæ og støvsugede måtterne.
Det var tydeligt, at han genkendte Louise efter episoden ude i kroens køkken.
Hurtigt kom han på benene og fik slukket støvsugeren.
-	Er der noget nyt? spurgte han, mens han kom dem i møde.
Louise rystede på hovedet og sagde, at de var kommet for at
stille ham et spørgsmål.
Han virkede utilpas, men nikkede beredvilligt.
-	Kender du til Helene Funch ude fra Bjernemark? spurgte Lene Borre.
Hun skulle til at forklare, men han nikkede allerede, inden hun fik sagt mere.
-	ja, svarede han.
- Vi leverer mad til hende.
Det har vi gjort lige siden ulykken.
-	Mad?
gentog Lene Borre og bad ham forklare.
-	Dorthe kørte for det meste selv ud med det.
To gange om ugen, men der var retter til alle ugens syv dage.
De gange, hun ikke selv kunne nå at bringe det ud, kørte jeg.
Vi leverer også til flere af de ældre i området.
Der gled en skygge over hans ansigt, og langsomt førte han en hånd op til munden, som om noget lige havde slået ham.
De har ikke fået besked, sagde han så.
- Jeg har ikke orienteret dem om, at køkkenet er lukket.
De skulle have modtaget deres måltider i dag.
-	Fortæl om den aftale, Dorthe indgik med Helene Funch?
tog Louise over.
Vi laver en ugemenu, som bare skal varmes.
Det kan være boller i karry, høns i asparges.
Altså færdigretter ud af huset.
Som gør det let for vores kunder.
Og derudover pakker vi pålæg og brød, så de også har til kold mad.
De ældre, der har svært ved selv at købe ind, er meget glade for det tilbud.
Det var noget, Nils fandt på i sin tid.
Men for Helene Funch tror jeg mere, det handler om, at hun ikke bryder sig om at forlade gården.
Jeg ser hende aldrig nogen steder.
Førhen kom hun og hendes mand jævnligt på kroen.
Særligt når de bare var her på weekend og ikke følte, at det var værd at fylde køleskabet op.
Louise nikkede og tænkte, at sådan en ordning lige ville være noget for Melvin.
Og sådan set også for Jonas og hende selv.
-	Vi laver mad til atten personer to gange om ugen.
-	Så Dorthe kom ude hos Helene Funch to gange om ugen med mad? spurgte Louise for at forstå.
Han nikkede.
-	Vi kommer de færdige retter i foliebakker, så de bare skal sættes i køleskabet.
De kan også fryses ned.
Han skulle til at forklare videre, men Louise afbrød ham.
Sås de ellers?
Privat, mener jeg.
Han så uforstående på hende, men rystede så på hovedet.
-	Nej!
De var ikke venner, hvis det er det, du mener.
Jeg tror ikke, de kendte hinanden ud over det med maden.
Vores kunder laver bare en fast bankoverførsel, og så får de mad i en hel måned.
Man kan også få morgenmad leveret, men det er der ikke ret mange af vores kunder, der vælger.
De er bare interesserede i, at der er lidt til frokost og så aftensmad.
Han så igen ud til at blive ramt af, at de ældre ikke var blevet informeret om, at kroens køkken var lukket ned.
-	Måske kan jeg nå at lave det, sagde han.
- Vil det være i orden med jer, at jeg betjener de kunder herhjemmefra?
Han skyndte sig at tilføje, at det selvfølgelig bare var, indtil man fandt ud af, hvad der skulle ske med kroen.
-	Hvis nogen overtager den, kan det jo være, at de vil fortsætte med mad ud af huset.
Louise nikkede og sagde, at hun ikke kunne se, at der var noget galt i, at han sørgede for, at der var mad til dem, der havde betalt for det.
-	Men vil det sige, spurgte hun, - at det var den eneste kontakt mellem Dorthe og Helene Funch?
Han nikkede hurtigt og så allerede ud til at være i gang med at overveje, hvad han kunne nå at kokkerere og bringe ud.
Jeg har aldrig set dem sammen.
Og når vi afleverer maden ude på gården, er det ikke engang altid, at Helene kommer ud.
Nogle gange sætter vi det bare ude foran.
Andre gange tager hun imod, men det er ikke sådan, at man bliver inviteret ind.
Det gør vi hos mange af de andre, men det har man jo ikke rigtig tid til.
Louise og Lene
så hurtigt på hinanden, inden de takkede for kokkens tid og gik tilbage mod bilen.
-	Det forekommer da helt usandsynligt, hvis Dorthe, som I påstår, skulle have holdt Simon skjult for sin mor og samtidig være den person, der holder Helene i live ved at sørge for, at hun får mad.
Lene Borre kunne nærmest ikke tage mere afstand fra den teori, end hun gjorde med det blik, hun sendte Louise.
-	Ja, medgav Louise.
- Det virker forholdsvis usandsynligt.
Og ondskabsfuldt.
Regnen silede ned, og vinduesviskerne jog hen over forruden, da de kørte op ad den lange indkørsel til Bjernemarkgård.
På den ene side af vejen, som førte op til gårdspladsen, lå en grantræsplantage, og over for den strakte sig åbne marker.
Hovedbygningen var hvidkalket og velholdt.
Bag huset rejste flere høje trækroner sig, som stod og ruskede i efterårsvinden.
Lene Borre kørte ind bag Lange og Niklas, der holdt ved et nøddehegn i vejkanten.
Hurtigt løb de gennem regnen hen til Vol-voen for at sætte kollegerne ind i de oplysninger, de havde fået af kokken.
Der kan ikke være indgået nogen aftale mellem Helene og Dorthe, fortalte Louise.
- Det lyder ikke, som om de har haft nogen som helst kontakt ud over det med maden, som blev leveret to gange om ugen.
-	Det er helt ude i skoven, at Helene skulle have opdaget, at hendes søn stadig var i live, afbrød Borre.
- Og det er absurd at forestille sig, at hun har dræbt Dorthe.
Det er to år siden, flyet styrtede ned, i al den tid har hendes verden ligget i ruiner.
Hvis drengen var blevet fundet, ville det være kommet frem.
Hun ville da have kontaktet politiet, hvis hun havde mistanke om, at hendes søn levede og befandt sig på kroen.
Selvfølgelig ville hun det.
Det var lige før, hun fnøs, da hun fyrede den sidste bredside af.
-	Jeg går ikke med derop, sluttede hun.
- Hvis I vil ind og kaste de her beskyldninger i hovedet på hende, må I gøre det uden mig.
- Du behøver ikke at gå med, sagde Louise hurtigt.
- Og jeg kunne ikke drømme om at gå ind og kaste beskyldninger i hovedet på hende.
Men du forstår forhåbentlig, at vi er nødt til at tale med hende.
Hvis det er hendes søn, der indtil for nylig opholdt sig på kroen, skal vi vide, hvor han er.
Og hvis han ikke er hos sin mor, skal vi ud og lede efter ham.
Igen tænkte hun på Eik og spekulerede på, om han allerede var flere skridt foran dem.
Derfra hvor de holdt, kunne de se gårdspladsen, men hun kunne ikke se, at der holdt biler.
Og slet ikke en gammel, udtjent Jeep Cherokee.
Lange vendte sig om mod dem på bagsædet.
-	Louise og jeg går ind og taler med hende, afgjorde han, og Louise nikkede.
Morgenens tømmermænd var efterhånden helt forduftet.
Alligevel var det rart, at der var én, som var lidt hurtigere til at træffe beslutninger.
Det gear var hun ikke oppe i endnu.
-1 to tager tilbage til kroen og gennemgår lejligheden en gang til med fokus på at finde mere, der kan forbindes til Simon Funch.
Hvad som helst, sagde Louise til Lene og Niklas.
- Se, om hans navn står noget sted, eller om afdøde har skrevet noget om ham.
Måske har hun været særligt interesseret i artiklerne fra dengang, flyet styrtede ned.
Det kan være, at hun har gemt dem.
Hun så den mørkhårede dreng på billedet for sig og tænkte, om der var mere.
-	Se efter hårbørste og tandbørste, tilføjede hun.
- Vær endnu mere opmærksomme denne gang.
Nu har vi noget at gå efter.
Hvis det altså er ham, mumlede Lene Borre irriteret, men Louise ignorerede hende.
Louise steg ud fra bagsædet for at signalere, at det var tid til at
komme videre.
- Vi giver jer en melding, så snart vi ved, hvordan Helene Funch forholder sig til dna-analysen.
Lene Borre var også steget ud af bilen.
Nu gik hun om til Louise, så de stod lige over for hinanden med vandet silende ned over ansigterne.
-	Du kan simpelthen ikke gå op og sige til hende, at det er hendes søn, der har boet på kroen, sagde hun, og nu lød hun for alvor vred.
- Det virker ikke, som om du har den mindste anelse om, hvor rædsomt det må være at miste sine børn eller miste ét barn, for den sags skyld.
Forestil dig så, hvordan det efterfølgende vil være at få stillet i udsigt, at barnet måske stadig lever, for så derefter igen at få at vide, at vi ikke ved, hvor han er.
Skal hun så miste sin yngste søn endnu en gang?
Jeg synes, du skal tænke dig rigtig godt om, inden du byder hende det.
Louise lod hende rase.
Niklas og Lange holdt sig klogeligt inde i bilen, mens Lene Borre skældte ud.
-	For det første, begyndte Louise roligt, -
er det ikke min intention at gå ind til Helene Funch og vække hendes håb.
Men som leder af den her drabsefterforskning er det min opgave at finde ud af, hvem der dræbte Dorthe Hyllested, og nu, hvor det viser sig, at der er et barn involveret, har jeg også til hensigt at finde ud af, hvad der er blevet af det barn.
Hun holdt en lille pause.
Stilheden dirrede mellem dem.
-	Jeg forstår fuldstændig din bekymring, fortsatte hun så.
- Og det har heller ikke undgået min opmærksomhed, at flystyrtet naturligt nok har berørt dig.
Men du er også nødt til at forstå, at der i en efterforskning som den her ofte vil opstå situationer, hvor man er nødt til at få ting frem i lyset, og hvor det ikke altid er muligt at gå med fløjlshandsker og tage hensyn til folks følelser.
For det er, som du ved, meget ofte folks følelser, der leder til drab.
Louise trak vejret dybt og tørrede sit ansigt.
Nu havde hun sagt
det, men hun var ikke helt sikker på, at det ligefrem var med til at rense luften mellem dem.
Hun gik hen til fordøren i passagersiden og åbnede den.
Hurtigt steg Niklas ud, og hun satte sig ind.
-	Lad os køre derop, sagde hun til Lange uden at kommentere sit sammenstød med Lene.
Kvinden, der åbnede døren, var stor.
Meget større end på de billeder, Louise havde set på politistationen.
Det var ikke, udelukkende fordi Helene Funch havde taget en del på, siden fotografierne var taget.
Det virkede mere, som om kroppen havde givet slip og var flydt ud.
Der var næsten kommet noget mandhaftigt over hendes skikkelse og udtryk, og der var meget lidt tilbage af den fine, feminine kvinde, der havde stået sammen med sin familie og smilet op mod solen.
-	Ja? sagde hun afmålt og blev stående i døråbningen, mens hun ventede på at få en forklaring på, hvorfor de var kommet.
Hun var iført løse jeans med jord omkring knæene og en tyk sweater, der trevlede ved ærmegabene og havde et stort hul under den ene albue.
Louise præsenterede sig og forklarede, at de efterforskede drabet på Dorthe Hyllested.
-	Må vi have lov til at komme indenfor? spurgte hun.
Det var tydeligt, at Helene Funch havde mest lyst til at sige nej, men modvilligt trådte hun lidt tilbage og nikkede.
Hun pegede ind mod stuen til højre for hoveddøren og bad dem følge med.
Louise registrerede den storslåede, højloftede hall og trappen, der smukt snoede sig op til førstesalen, men huset virkede alligevel livløst og mørkt.
Hun lagde også mærke til, at Helene Funch trak på højre ben, som om hun havde svært ved at få det til at følge med, når hun gik.
Hun vidste fra politirapporten, at moren havde pådraget sig et kompliceret benbrud under flystyrtet, et brækket kraveben og en
sammenklappet lunge.
Benet var blevet opereret flere gange og havde efterladt varige mén.
-	Værsgo, sagde hun med en stemme, der ikke lød meget højere end en hvisken, og pegede på to lænestole.
Lidt besværet fik hun selv sat sig i sofaen overfor.
-	Jeg går ud fra, at du har hørt om drabet på Dorthe Hyllested, begyndte Louise, og Helene Funch nikkede.
- Vi ved fra kokken på Strammelse Kro, at de leverede mad til dig.
Igen nikkede hun, men sagde ikke noget.
-	Hvor godt kendte du Dorthe?
Lange havde forholdt sig tavs, men der var noget roligt og tillidsvækkende over den måde, han sad tilbagelænet og fulgte samtalen på, og det var ham, Helene Funch henvendte sig til, da hun svarede.
-	Jeg kendte hende ikke rigtig, ud over at vi jo hilste, når hun kom med madkassen.
Indimellem talte vi lidt, og vi har også drukket kaffe sammen en gang eller to.
Og dengang de andre stadig levede, spiste vi indimellem nede på kroen.
Hun talte stille og sorgfuldt.
Det var ikke sådan, at hendes stemme ændrede sig, da hun nævnte sin familie, hun fortalte bare, konstaterede Louise.
-	Det er meget chokerende og helt uforståeligt, at der kan ske et mord herude.
Her er jo så stille og fredeligt, fortsatte Helene Funch.
Tonen var lavmælt og kraftesløs.
-	Det er som sagt længe siden, jeg selv har været på kroen.
Ikke siden sommeren før ulykken, så det har været i juli eller august 2017, sagde hun.
-	Og hvornår så du sidst Dorthe? spurgte Lange nu.
Hendes blik søgte væk, mens hun tænkte sig om.
Men så trak hun lidt tøvende på skuldrene.
-	Dagene glider sammen, og det er ikke altid, jeg ser det, når de kommer med maden.
Det er også tit kokken, der stiller den her.
Nogle gange bærer Jack den ind i køkkenet for mig.
-	Jack? sagde Lange og greb den.
Helene Funch løftede blikket og så på ham.
Han hjælper mig, forklarede hun.
- Han passer gården og jorden.
Det er ham, der tager sig af at vedligeholde det hele, både huset og haven.
Og så køber han ind for mig og går til hånde.
Hun pegede først ned mod sit ben og så på skulderen.
-	Følger fra ulykken, forklarede hun.
- Jeg har ikke så mange kræfter, som jeg havde engang, så det er begrænset, hvor meget jeg selv kan tage mig af.
Jack klarer det grove, og jeg bruger mine kræfter på drivhuset og mine bede omme i haven.
Hun nikkede mod bagsiden af huset.
Der var noget fjernt over hende, tænkte Louise.
Noget distanceret, som om hun ikke helt var til stede eller ikke rigtig deltog i det liv, hun stadig befandt sig i.
Nu rømmede hun sig og rettede sig lidt op i stolen.
-	Nej, sagde hun lidt tydeligere.
- Jeg kan ikke sige, at jeg kendte Dorthe.
Vi havde udelukkende kontakt med hinanden i forbindelse med den madordning, hun tilbød mig.
Og jeg kan faktisk ikke huske, hvornår jeg sidst så hende.
Måske i sidste uge.
Eller også var det ugen før.
-	Så du har ikke været på kroen for nylig? spurgte Louise.
Hun rystede med det samme på hovedet.
Jeg har ikke besøgt kroen, siden dengang min mand og mine børn var med.
Nu blev stemmen lidt irritabel.
-	Hvor befandt du dig tirsdag formiddag, da Dorthe Hyllested blev slået ihjel?
spurgte Louise.
Forvirringen i Helene Funchs blik var så tydelig, at hun et øje-
blik ikke så ud til at forstå spørgsmålet.
Men så samlede hun sig og fortalte, at hun havde været hjemme.
-	]ack var her om formiddagen, sagde hun.
- Han gik udenfor og ordnede nogle af ruderne i drivhuset.
Vi er ved at udskifte dem i den ene side.
Herfra skulle han videre hen på kroen for at udføre noget arbejde der.
Det var ham, der fandt hende.
De nikkede begge to, og Louise bad hende fortsætte.
-	Bagefter ringede han til mig for at fortælle, hvad der var sket.
Det var meningen, han skulle komme tilbage hertil, så vi kunne blive færdige, men det udsatte han og sagde, at han ville køre hjem.
Jeg blev også selv meget chokeret.
Det er ikke rart at bo helt alene, når sådan noget frygteligt sker så tæt på.
Det forstår jeg, sagde Louise og sendte Lange et lille nik.
Han lænede sig lidt frem og foldede sine hænder i skødet.
Jeg er klar over, at det ikke er så let at tale om, men jeg vil gerne have lov til at spørge lidt ind til din yngste søn, begyndte han, og det rykkede i Helene Funchs krop.
Hun sagde ikke noget, vendte sig bare mod ham med et stift blik.
- Jeg har jo forstået, at hans lig aldrig blev fundet.
Der blev stille i stuen, mens Lange fokuserede på sine sammenflettede fingre, så rettede han sig op.
-	Har du set din lille søn, efter du mistede kontakten med ham i vandet? spurgte han og fastholdt Helene Funchs blik.
Louise havde egentlig troet, at det var hende, der var udpeget til at være bad cop, og han så skulle være den venlige, trøstende og forstående, men nu påtog han sig åbenbart den ubehagelige rolle.
Alt i Helene Funchs ansigt trak sig sammen, blikket blev mørkt og afvisende, og hendes læber blev blege og smalle.
Det var tydeligt, at hun ikke var med på, hvor han ville hen.
Men ganske langsomt begyndte hun at ryste på hovedet.
Lange sendte Louise et hurtigt blik, og hun fornemmede, at
de var enige om, at Helene Funch ville have reageret anderledes og have været bedre forberedt, hvis hun havde vidst, at hendes søn levede.
Hun ville have øvet sig på en reaktion, hvis det var hende, der havde slået Dorthe ihjel for at bringe sin søn hjem.
Lange rømmede sig, og Louise lod sig falde tilbage i lænestolen for at overlade scenen til ham, mens hun betragtede Helene Funch og noterede sig hendes reaktioner.
-	Hvorfor er I kommet? spurgte Helene koldt, inden Lange nåede at stille sit næste spørgsmål.
Igen så han hurtigt på Louise, og hun håbede, at han opfangede det lille nik, hun sendte ham.
-	Jeg spørger ind til din yngste søn, begyndte han.
- Fordi jeg gerne vil have afklaret, om han kan have befundet sig på kroen hos Dorthe.
For nylig.
-	Hvad er det, du siger?
hvæsede Helene Funch sammenbidt.
- Hvad fanden bilder du dig ind?
Han holdt en hånd op for at berolige hende.
-	Hvad er I ude på?
Vreden dirrede i hendes stemme.
Lange lod igen hænderne falde ned i sit skød.
-	Vi har fundet et børneværelse i Dorthes lejlighed, fortalte han og sprang direkte ud i det.
- Drengen, der beboede værelset, er blevet identificeret som din søn.
Nu blev der helt stille i stuen, mens ordene hang tungt mellem dem.
-	Jeg forstår ikke, sagde Helene endelig, så stille, at de knap kunne høre, hvad hun sagde.
-	Vi har en formodning om, at din søn stadig er i live, sagde Louise.
Helene Funch virrede med hovedet, så det skulderlange, lyse hår svirpede frem og tilbage.
-	Jamen, det kan jo ikke passe, hviskede hun fortvivlet.
Hun knugede sine hænder, som om hun forsøgte at holde sammen på sig selv.
-1 må tage fejl.
Stemmen var grådkvalt og forvrænget.
- Hvorfor gør I det her imod mig?
Hvordan kan I tillade jer at komme her og sige, at Simon måske lever?
Der begyndte at løbe tårer ned over hendes kinder i en ukontrolleret flod.
De gav hende tid, og hun græd hjerteskærende og ulykkeligt.
Med knyttede hænder strøg hun tårerne væk og tørrede næsen i sweaterens flossede ærmer.
-	Alle mine børn er døde, hikstede hun hult.
- Min mand er død, jeg ville ønske, at jeg også selv var død.
Men jeg har endnu ikke haft modet til at gøre en ende på det.
I den første tid håbede jeg, at jeg kunne få livet til at slutte ved at holde op med at spise.
Jeg ville bare ligge i min seng, indtil det var overstået.
Men så kom Jack med Dorthes mad, og det var også ham, der fik mig til at stå op og komme ned.
Han byggede drivhuset til mig og lokkede mig med udenfor.
Bare jeg dog havde haft styrken til at blive liggende - så ville det hele have været overstået for længe siden.
Pludselig var det, som om betydningen af det, de havde sagt, for alvor trængte ind.
-	Hos Dorthe? sagde hun.
- Hvorfor skulle min lille Simon være hos Dorthe?
Tårerne løb stadig ned over hendes ansigt, men gråden var stilnet af.
Lange rystede på hovedet.
Det kan jeg ganske enkelt ikke svare dig på endnu, svarede han.
-	Men hvordan ...?
Fortvivlelsen og alt det, hun ikke forstod, fik hende til at tie, og i stedet begyndte hun også at ryste på hovedet.
-	Der er ikke noget at sige til, at det her kommer som et chok, sagde Louise.
- Men sagen er, at de dna-spor, der blev fundet i
værelset, matcher med din dreng, og vi er nødt til at arbejde ud fra den teori, at han overlevede og drev i land et sted i området.
-	Jamen, hvorfor skulle han dog være hos Dorthe? gentog Helene forvirret.
-	Fordi det lader til, at hun har taget et barn til sig kort efter ulykken, sagde Lange.
Hvor er han så nu? udbrød hun grådkvalt.
- Jeg vil se min lille skat.
-	Han er væk, sagde Louise medfølende.
Camilla parkerede bag radio og tv-butikken i Svendborg.
Det var Eva Nørgaard, der havde fortalt, at Jon Isaksen havde set en del til hendes søn.
Hun mente, at de to havde været kærester, selvom det aldrig var blevet sagt direkte.
Nu gik Camilla op gennem en lille passage fra parkeringspladsen langs huset og kom ud på hovedgaden.
Efter hun havde overdraget Charlie til Eik, havde hun ringet til Jon for at lave en aftale.
Hun fik at vide, at nu hvor kroen var lukket, gik han og hjalp sin samlever i butikken.
Hun kunne bare komme.
Den første, hun mødte, da hun trådte ind, var en mand på omkring de halvtreds.
Håret var tætklippet, og han var iført et mørkeblåt jakkesæt, der næsten virkede for stilfuldt til tv-butikkens lange rækker med fladskærme og Bose-højtalere.
Han præsenterede sig som kokkens samlever.
- Han er ude bagved, sagde han og fulgte hende hen til en dør bag kassen, hvor han råbte ud i lagerrummet, at der var besøg.
Jon kom til syne nede bag en høj reol med ringbind.
Først lagde hun mærke til det kraftige, lyse hår og smilehullerne, men da han kom tættere på, bemærkede hun usikkerheden i hans øjne og det hurtige blik, han kastede på døren ind til butikken.
-	Skal vi gå et andet sted hen for at tale? spurgte hun, da de havde hilst.
Han rystede på hovedet.
Nej det er fint, svarede han.
- Theo kendte også Aske, og han ved, at vi sås, inden jeg flyttede ind hos ham.
Der måtte være omkring tyve års aldersforskel mellem dem, gættede hun, men der havde også været en stor aldersforskel på kokken og Aske.
Han tilbød hende kaffe og pegede hen mod vasken - eller måske vand?
Camilla afslog begge dele, mens hun fandt sin mobil frem og spurgte, om det var i orden, at hun optog deres samtale.
Han nikkede, men virkede stadig usikker.
Og du lover, at mit navn ikke bliver nævnt? sagde han.
-	Selvfølgelig, sagde hun og trak sit lyse hår ind i en kraftig hårelastik, inden hun rettede på nederdelen og satte sig.
- Artiklen skal overordnet handle om, hvordan det er at springe ud som homoseksuel her i Svendborg.
Som du ved, har jeg talt med Askes mor, og hun har indvilliget i, at jeg skriver om hendes søn.
Nu var det ham, der nikkede.
Camilla vidste, at han havde talt med Eva, efter at Camilla havde forladt hendes hus.
Det var Eva selv, der havde foreslået, at hun kontaktede Jon først, så han var klar over, at Eva var indforstået med, at Camilla og Jon talte om hendes afdøde søn.
Hun betragtede et øjeblik gulvet, der var dækket af støv under reolerne, og tænkte, at det indimellem måtte have været svært for Eva at arbejde sammen med sønnens ven og se ham finde sig en ny kæreste og skabe et liv.
Han var min første, fortalte Jon, da de sad over for hinanden ved det høje pakkebord.
- Jeg vidste godt, at han var homo.
Jeg havde jo set ham ude i skovhytten, når jeg kom derud med menuen.
Vi havde vel kendt hinanden et års tid, inden vi begyndte at ses på
den måde.
Men vi blev aldrig rigtigt kærester, vi sås bare.
Jeg kom til at holde meget af ham, og vi blev tætte.
-	Blev Aske betalt af de mænd, han mødtes med ude i skovhytten? spurgte Camilla og så, hvordan Jon igen skævede hen mod døren ind til butikken, inden han heftigt rystede på hovedet.
-	Nej, slet ikke, svarede han så.
- Aske ville gerne.
For ham var det dates, og forholdene i hytten var en luksus, han ikke selv havde råd til.
-	Så der var ikke noget pres eller nogen tvang forbundet med de ophold ude i skoven?
konstaterede Camilla, og han rystede igen på hovedet.
-	Men en nat skete der noget derude, fortsatte han.
- Noget løb løbsk.
Aske blev voldsomt mishandlet af en mand, der ville meget mere end ham.
Det kom ud af kontrol.
Jeg så ham dagen efter, og han var virkelig kommet galt afsted.
Jeg sagde, at han skulle melde det, og det troede jeg også, at han gjorde.
Men jeg har en mistanke om, at han blev talt fra det og fik penge for at holde sin mund.
Han sagde aldrig noget, men det er min fornemmelse, at han blev betalt for at glemme, hvad der skete.
Det var efter den episode, at han begyndte at forandre sig, og jeg så ikke længere så meget til ham.
Han slettede også sine datingprofiler, og jeg følte, at han trak sig.
Det var, som om han langsomt blev en skygge af sig selv, men han ville ikke tale om det.
-	Holdt han op med at komme i homomiljøet? spurgte Camilla nysgerrigt.
Mens han talte, noterede hun sig alle de små, ufrivillige kropslige reaktioner, der afslørede hans følelser.
Hans øjne, der jævnligt flakkede mod døren ind til butikken eller blev sørgmodige og blanke.
Alvoren, der lå som et drag om hans mund.
Jon var blevet tavs og sad længe og stirrede ned i bordet, inden han lidt tøvende trak på skuldrene, som om han søgte efter en måde at komme videre på.
Men så rystede han på hovedet.
-	Det tror jeg ikke, svarede han så.
- Men det blev anderledes.
Der gik nok omkring tre måneder, før jeg så ham igen, og da lagde jeg mærke til, at han havde fået penge på lommen.
Han viste mig sin nye bil og inviterede mig ud på restaurant og i byen bagefter.
Han betalte, men han virkede ikke glad, og han spiste næsten ingenting.
Han tav igen.
Jeg tænkte mit, indrømmede han så.
- I løbet af ret kort tid gik han fra at være livsglad og smuk til at krybe helt ind i sig selv.
Jeg forstod det ikke, men jeg følte, at jeg ikke længere var god nok til hans selskab.
At han ikke længere havde det sjovt, når han var sammen med mig.
Men siden gik det op for mig, at han slet ikke havde det sjovt overhovedet.
Jeg forsøgte at tale med ham, men han havde næsten aldrig tid til at ses, og når det endelig kunne lade sig gøre, virkede han enten træt eller forjaget og skulle hurtigt videre.
For at være helt ærlig ved jeg ikke, hvad der skete, og han var også ret svær at holde af i den periode.
Det var først, da han var blevet rigtig syg, at jeg begyndte at se ham igen.
Og så fortrød jeg, at jeg ikke havde holdt bedre fast i ham.
At jeg ikke havde været en bedre ven.
-	Prostituerede han sig? spurgte Camilla og ventede, indtil han nølende nikkede og begyndte at fortælle.
Der var en aften, hvor vi var i byen og endte nede på diskoteket.
Han slog med hovedet, som om han pegede længere ned ad hovedgaden.
- Den aften kom der en mand hen til os.
Jeg havde aldrig set ham før, men det var tydeligt, at Aske genkendte ham.
Manden hev 200 kroner frem og sagde, at Aske skulle gå med ud bagved.
Jon virkede nærmest skamfuld, mens han talte, tænkte Camilla og fortrød, at hun ikke havde taget imod kaffen.
Der var koldt i baglokalet, og der var også noget forstemmende over den smerte,
der lå i hans tonefald.
Måske havde det hjulpet, hvis de havde drukket en kop sammen.
-	Det var så ubehageligt og ydmygende for Aske, fortsatte han.
-	Vi forlod stedet lige bagefter, og så var det, han fortalte, at han indimellem gjorde den slags.
-	Altså herinde i Svendborg?
Eller havde det også noget med skovhytten at gøre?
Kokken rystede på hovedet.
Jeg ved ikke, hvor det foregik, svarede han.
- Det sårede mig helt vildt at finde ud af det, og jeg havde ikke lyst til at høre om det.
Camillas mobil på bordet mellem dem ringede - det var Terkel.
-	Ja, svarede hun irriteret over at blive afbrudt.
-	Drop den der homovinkel, sagde hendes chef og lød forceret.
-	Koncentrer dig i stedet om et flvsKrt, der fandt sted på Tåsinge for to år siden.
Jeg har lige hørt, at drabet på kroen kan have noget med flystyrtet at gøre.
-	Stop, afbrød Camilla irriteret.
- Du har sat praktikant-Jakob til at dække den historie, så lad ham endelig fortsætte.
-	Han er ikke praktikant længere, og det ved du udmærket godt, irettesatte Terkel Høyer hende.
-1 øvrigt er han videre med en narkosag fra Vestegnen.
Der lod jo heller ikke rigtig til at være mere i enkedrabet.
Camilla skulle til at protestere, men han fortsatte:
-	Det var dig, der ville derover, og når du alligevel er der, sagde han.
- Din minoritetshistorie løber ingen vegne, så nu ændrer du kurs og fokuserer på flyulykken.
En kvinde overlevede, hun var mor til tre, og det var hendes mand, der fløj.
Find ud af, hvem han var.
Hvor flyet lettede fra.
Jeg vil vide alt.
Og særligt vil jeg vide, hvordan ulykken her to år efter kan kædes sammen med drabet på kvinden på kroen.
Hun besluttede sig hurtigt og indvilligede.
Så kunne hun blive
på Tåsinge og holde fast i historien om Aske, og desuden var hun også selv nysgerrig efter at finde ud af mere om den dreng på kroen, som Louise ikke ville tale om.
Da Camilla havde taget afsked med Jon Isaksen og høfligt nikket til radio og tv-manden, ringede hun til hotellet i Troense for at reservere et værelse, og så begyndte hun at spejde efter et supermarked, så hun kunne proviantere alt det, hun allerede nu vidste, at hun ville få lyst til, når hun de næste timer sad foran computeren og gravede rundt i familien Funchs privatliv.
Og død.
Hun fik øje på en købmand og svingede ind til siden.
Inden hun steg ud af bilen, sendte hun først Frederik og Markus en besked om, at hun blev på Tåsinge til næste dag, og så gik hun ind for at købe ind.
Da hun lidt efter kom ud til bilen igen bærende på en pose proppet med danskvand, Cola Zero, saltede mandler, slik og en sandwich, hun ikke var helt sikker på, hun ville få spist, havde hendes mand ringet to gange.
Febrilsk forsøgte hun at huske, om der var nogle aftaler derhjemme, hun havde glemt.
En fødselsdag, hun havde overset, eller noget, hun havde lovet at gøre.
-	Skat, udbrød Frederik glad, da hun ringede tilbage.
- Det lyder skønt med Tåsinge, jeg kommer over til dig.
-	Men jeg arbejder jo, svarede hun overrasket over, at han overhovedet kom på den idé.
-	Jeg skal nok være stille, mens du skriver.
Og jeg kan også gå en tur imens.
Men så kan vi være sammen i aften, måske kan vi finde et rart sted at spise.
Det dur ikke, sagde hun uden at lukke op for en forhandling.
- Jeg skynder mig at blive færdig herovre, og så kan vi lave noget hyggeligt i weekenden.
Hun fornemmede, at han ikke sådan lige var indstillet på at overgive sig.
Han keder sig, tænkte hun.
-	Okay, kom det modstræbende.
- Måske kan jeg lokke Markus med i biffen.
Hun kom til at grine.
Der var langt fra Los Angeles til Frederiksberg.
Camilla havde forudset, at han netop kom til at kede sig, når han flyttede hjem.
Men han havde hårdnakket forsikret hende om, at han alligevel ikke lavede andet i USA end at arbejde.
Så det ville ikke ændre sig, sagde han.
Nu blev han så alligevel ramt af, at de fleste andre havde en hverdag, der ikke var helt så fleksibel som hans.
Jeg ringer til dig senere, lovede hun og sendte kys gennem mobilen.
Det værelse, Camilla låste sig ind på, havde udsigt over Troenses lystbådehavn.
Hun smed sin lille rejsetaske på sengen og var godt tilfreds med sig selv, fordi hun havde været så forudseende at pakke lidt ekstra tøj og toiletsager, inden hun kørte hjemmefra.
Selvom regnen slog ind mod ruden, åbnede hun vinduet på klem og trak lænestolen i hjørnet hen i lyset, inden hun hev sin computer op af skuldertasken.
Hun tænkte på de artikler, hun havde fundet frem til Louise.
Her havde Camilla læst, hvordan familien Funch havde været nødt til at aflyse en planlagt efterårsferietur til Disneyland i Paris, fordi Kristian Funch havde fået en stor opgave og måtte blive hjemme.
Det havde været en spontan idé at flyve til Tåsinge, så Helene og børnene kunne holde ferie på gården, og det havde været tanken, at hendes mand skulle slutte sig til dem i weekenden,
havde Helene Funch fortalt journalisten.
Camilla indtastede hotellets internetkode, tog hul på en stor pose farvestrålende vingummier og slog sig ned i lænestolen foran vinduet.
Hun gennemlæste hurtigt artiklerne for at genopfriske sagen og fandt også et par stykker fra Hillerød Posten, hvor der stod, at familien havde boet ud til Store Gribsø, og at de lettede fra Grønholt Flyveplads i det lille privatfly.
Da vingummiposen næsten var tom, vidste hun, at det var Helene Funch, der ejede den store gård i Bjernemark på Tåsinge.
Hun havde købt den for penge, hun havde arvet efter sine forældre.
Som følge af flystyrtet havde hun været igennem et langt genoptræningsforløb.
Der stod ikke, hvilke skader hun havde pådraget sig, kun at hun havde opsagt sit job som international skatterådgiver hos Deloitte i Hellerup, hvor hun havde været ansat siden 2007.
Camilla skrev alle sine noter ned på en blok, hun havde lagt på stolens armlæn.
Flere steder stod der, at Helene Funch var dygtig og anerkendt inden for sit faglige felt.
Gab, tænkte Camilla og ledte i stedet videre for at finde noget, der beskrev den mere private side af kvinden, som overlevede flystyrtet.
Helene var født Harlow, hendes far havde haft et større advokatfirma på Vimmelskaftet i København.
Helene var 38 år, da ulykken skete.
Hun havde været gift med Kristian i 12 år og var mor til børnene
Karl på otte, Sofie på seks og Simon på to.
Der var ikke meget kød på, tænkte Camilla ærgerligt, mens hun søgte videre.
Men der kom ikke mere frem.
Hun var også inde på Helene Funchs facebookprofil, men den var ikke tilgængelig, hvis man ikke var venner med hende.
Det brusede ud over hendes nederdel, da hun skruede proppen af sin danskvand for at skylle de store mængder sukker ned, inden hun begyndte at søge på Kristian Funch.
Og her stod det ret hurtigt klart, at der var skrevet en del mere om ham.
Kristian Funch, født 1981.
Camilla noterede, at han var et år ældre end sin kone.
Det var efter et voldsomt hjemmerøveri hos hans forældre i Allerød, at han besluttede at etablere firmaet Funch Alarmsystemer.
Der stod i et gammelt fødselsdagsportræt fra det år, han fyldte 30, at han ikke var mere end 26 år, da han lagde grundstenen til det, der senere blev et af Danmarks største alarm-
selskaber.
Hans to år ældre bror, Kenneth Funch, som var udlært elektriker, blev efterfølgende ansat som firmaets første montør.
Camilla skimmede resten.
Men det var først, da hun gik ind på virksomhedens hjemmeside og genkendte logoet, at det gik op for hende, at det var dem, Frederik havde fået til at etablere det sikrede rum hjemme i lejligheden på Frederiksberg.
På hjemmesiden var der en imponerende beskrivelse af, hvordan firmaet var ’vækstef i de følgende år og nu havde både store virksomheder og prominente velhavere på deres referenceliste.
Det fremgik også af hjemmesiden, at Kenneth Funch havde overtaget ledelsen efter sin brors død.
Hun skrev hans navn ned sammen med firmaets hovednummer, i håbet om at han ville ryste op med lidt mere private historier om lillebroren og sin svigerinde.
Hun blev stillet direkte igennem til Kenneth Funch og tænkte, at omstillingsdamen hos Funch Alarmsystemer måske havde fået besked på at stille journalister direkte igennem til direktøren.
Brorens stemme var mørk og imødekommende, da han spurgte, hvad han kunne gøre for hende.
Camilla præsenterede sig og sagde som det første, at hun ikke håbede, at han havde noget imod, at hun ringede for at tale med ham om hans bror.
Hun sagde ikke et ord om, at det faktisk mere var brorens kone, hun var interesseret i.
Først blev der stille, men så rømmede han sig og sagde, at han ikke havde det mindste imod at tale om firmaets grundlægger.
Camilla lod sig ikke mærke med, at han på den måde gjorde det klart, hvad han var indstillet på at fortælle om.
Hun lod ham også gentage, hvad hun stort set ordret havde læst på alarmselskabets hjemmeside.
Men da hun forsøgte at spørge ind til privatflyet, klappede han i.
Og hun fandt ret hurtigt ud af, at han heller ikke var interesse-
ret i at tale om sin svigerinde, men han gik dog så langt som til at sige, at det efter ulykken havde været en meget svær tid for Helene.
Han var ikke afvisende, konkluderede Camilla, men han var heller ikke voldsomt åben, når det kom til at fodre hende med nye informationer.
Og hun var garvet nok til at vide, at hun ikke ville komme videre her.
Så hun takkede for hans tid.
Høfligt ønskede han hende en fortsat god dag og lagde på.
Længe sad hun og stirrede frem for sig ud på vandet og på de små lystbåde, der så ud til at være gjort klar til vinteren.
En mand gik tur med sin hund, og på vejen kom to drenge cyklende.
De kørte midt ude på vejbanen og råbte højt til hinanden.
Hun pakkede sit mor-instinkt ned og håbede, at der ikke ville komme modkørende biler med alt for høj fart.
Der var ikke en eneste af de ting, broren havde sagt, der kunne bruges til den artikel, Terkel havde bedt om.
Irriteret rystede Camilla på hovedet og gik igen i gang med at søge.
- Kedeligt, mumlede hun for sig selv, mens hun trykkede sig igennem hjemmesidens øvrige informationer.
Hun åbnede en ny pose slik, tøvede et øjeblik, inden hun også rev hjørnet af posen med de saltede mandler, så droppede hun firmaets hjemmeside og kastede sig i stedet ud i at søge på nettet efter ting, der havde været skrevet om Funch Alarmsystemer og dets afdøde stifter.
Da hun en time senere havde tømt begge poser og drukket en cola, sad hun med lige dele uro og irritation i kroppen.
Der var stadig ikke en skid at komme efter, når det gjaldt parrets privatliv.
Men det var heller ikke deres privatliv, der havde sparket liv i hendes uro.
Neden under alt det polerede havde hun fået øje på konturen af en ny historie.
Den var dukket op, mens hun sad og læste sig igennem Trustpilots anmeldelser af Funch Alarmsystemer og
kommentarer fra forskellige internetfora, hvor sikkerhedsfirmaet blev nævnt.
Det lod til, at firmaet havde været ved at gå konkurs, inden Kristian Funch døde.
Der var indgivet en konkursbegæring, men hans bror fik selskabet på fode igen.
Hun havde også fundet en inaktiv salgsannonce på nettet fra flysalg.dk, der viste, at det lille sekspersoners Piper Cherokee-fly havde været sat til salg op til ulykken.
Annoncen var indrykket, to måneder inden flyet styrtede ned.
Men den bekymring, der var begyndt at trække sammen inde i hende, havde heller ikke så meget med flyet at gøre.
Selvom hun følte, at hun var nødt til at tale med broren om det faktum, at Kristian Funch havde forsøgt at komme af med flyet, kort tid inden det styrtede.
Men før hun gjorde det, var hun nødt til at sætte sig ordentligt ind i de anklager, kunder rettede imod firmaet.
Camilla bøjede sig frem og hev sin taske op fra gulvet for at få fat i mobilen.
-	Hej, sagde hun, da Frederik svarede.
Hun havde fundet et billede frem på computeren af Kenneth Funch, storebroren, som nu var direktør i firmaet.
En bredskuldret og tæt mand, som stod i en arbejdsjakke med firmaets logo over brystet.
Hun havde med det samme konstateret, at det ikke var ham, de havde haft hjemme i lejligheden.
Ham her så vredladen og ikke særlig imødekommende ud.
-	Hvad kender du til Funch Alarmsystemer? spurgte hun sin mand.
- Hvorfor var det lige dem, du valgte?
Hun kunne høre, at han tøvede i den anden ende.
Jeg har fået dem anbefalet, svarede han så og fortalte, at det var en af hans gamle venner, som boede i en stor villa i Fredensborg.
- Han bruger dem også i sit firma.
Camilla nikkede.
Hun havde mødt ham en enkelt gang og vidste, at vennen var bilimportør.
-	Og så har de erfaring med de her safe-rooms, fortsatte Frederik.
- Hvorfor spørger du?
Hun tænkte, han måske frygtede, at der var en ny diskussion på vej om, hvorvidt det havde været nødvendigt at bruge over 200.000 kroner på det sikrede rum, så han virkede næsten lettet, da hun spurgte, om han var klar over, at en stribe kunder havde anmeldt indbrud i deres hjem inden for en periode på tre måneder, efter at de havde fået installeret et alarmsystem fra Funch.
Det påfaldende er, at alarmen ikke er gået.
Det er primært dyre designermøbler, musikanlæg og lamper, der er forsvundet.
Der er altid nogen, der klager, svarede han roligt.
-	Ja, det er jeg med på, sagde Camilla.
- Men indbruddene er sket gennem vinduer, hvor der er installeret sådan en vindueskontakt, der bør aktivere alarmen, hvis vinduet bliver åbnet.
Og det har den ikke gjort.
-	Eller også har husets beboere glemt at slå alarmen til, pointerede hendes mand.
-	Det kan være, medgav hun.
- Men det kan også være, at lige præcis den kontakt har været defekt, og at lige præcis den montør har vidst det.
Og så var det let at komme tilbage.
-	Keder du dig derovre? spurgte han.
-	Nej, gu’ keder jeg mig da ej, udbrød hun irriteret.
- Men det er da rart at vide, om de folk, der står for vores sikkerhed, har rent mel i posen.
Og det er da interessant at høre, hvordan det er lykkedes ham at afværge en konkurs, samtidig med at firmaet bliver ramt af en klagestorm.
-	Jeg troede, det var minoriteter, du interesserede dig for, sagde hendes mand.
- Han skal da nok blive begejstret over at høre, du anklager ham for svindel.
Hun ventede et øjeblik, at han ville protestere og forsøge at tale
hende fra det, men det gjorde han ikke.
Han ønskede hende bare god arbejdslyst, og Camilla ringede Kenneth Funch op igen.
Da de havde talt, tænkte hun, at det med arbejdslyst virkede lidt malplaceret, for det rungede stadig i hendes øre, efter Kenneth Funch var færdig med at skælde ud og havde smækket røret på.
De skulle til at tage afsked med Helene Funch, da Louise spurgte, om hun stadig benyttede villaen på Gribsøvej i Hillerød.
Det gjorde hun ikke, huset stod, som hun forlod det knap to år tidligere.
Hun havde ikke kræfter til at sætte det til salg, fortalte hun.
Og følte sig heller ikke klar endnu.
Alle børnenes ting, hele deres liv lå i det hus.
Louise bad om lov til at aflægge huset et besøg og fik uden videre nøglen til villaen og koden til alarmen udleveret, som om det ikke rigtigt havde noget med Helene selv at gøre.
Hun virkede usammenhængende og fraværende, men fik alligevel forklaret, at en gartner passede græsplænen i villaens have.
Der havde ikke været nogen i huset siden ulykken bortset fra den ene gang, hvor hun selv havde været hjemme for at hente nogle personlige ejendele og lidt mere tøj, inden hun slog sig ned på Tåsinge.
Hun forberedte dem på, at der hverken var blevet gjort rent eller ryddet op siden den dag, hvor familien tog på efterårsferie.
Det var Lange, der havde foreslået, at de ringede efter Jack Skovby, så han kunne komme og være sammen med Helene i de timer, der gik, inden søsteren fra Frederikssund nåede frem.
- Hvad vil du i huset? spurgte Lange, da de sad i bilen på vej tilbage mod politistationen i Svendborg.
-	Jeg vil vide mere, svarede hun kort, men tilføjede så efter en lille pause.
- Lad os nu antage, at Dorthe Hyllested og hendes mand helt bevidst holdt drengen skjult, vel vidende at det var Helenes søn.
Samtidig bragte de mad til hende hver eneste uge, siden hun kom hjem fra hospitalet.
Det vidner om en ondskab, jeg sjældent har oplevet.
Og jeg tror ganske enkelt ikke på, at en så grusom handling bare opstår ud af det blå.
Hvis det vitterligt forholder sig sådan, må der ligge noget bag.
Derfor er vi nødt til at finde ud af, om de to familier har kendt mere til hinanden eller har haft en anden forbindelse, som Helene Funch enten ikke kender til eller ikke fortæller os om.
Efter Louises bedste overbevisning skjulte Helene ikke noget for dem, hun havde med det samme indvilliget i, at de kunne gennemsøge huset.
Hun havde heller ikke modsat sig, da Louise bad om tilladelse til at gå hendes afdøde mands efterladte ting igennem.
Efter at han havde tænkt sig om, lod det også til, at Lange gav hende ret i, at de var nødt til at undersøge, om der var noget, som forbandt Hyllested og Funch.
Noget, der kunne pejle dem ind på, hvad der kunne have fået Nils og Dorthe til at tage Helenes yngste søn fra hende.
Du har ret, sagde Lange til hende.
De var kommet til broen og forlod Tåsinge.
- Hvis der har været en forbindelse mellem de to familier, kan det måske forklare, hvorfor kroparret eventuelt har gjort det her imod hende.
Louise lod blikket glide ud over vandet.
Hun følte sig stakåndet, som om den sitrende rastløshed, der rasede i kroppen, gjorde hendes åndedrag korte.
Det var en velkendt følelse af at spilde tiden, når hun ikke havde snuden direkte i sporet.
Den var ikke konstruktiv, men føltes som et kæmpe los i røven og en påmindelse om, at hun var bagud.
At hun ravede rundt i blinde uden at kunne se en retning for den efterforskning, hun stod med ansvaret for.
-	Men hvor er drengen nu? mumlede hun mest for sig selv, da de kørte ind i Svendborg.
-	Han er her et sted, og vi skal nok finde ham, svarede Lange med overbevisning.
På den ene side syntes Louise, han fremstod som en irriterende jubeloptimist, der forsøgte at gøre hende glad.
Men samtidig var der også noget beroligende i det lille vi.
Hun stod ikke alene med det, og hun var nødt til at tage sig sammen.
Fandeme også dumt at drikke sig fuld midt i noget, der var så vigtigt.
Hun tænkte på Jonas og Melvin, hun burde ringe til dem.
I stedet sendte hun sønnen en sms og et hjerte.
Hun ville ringe senere, og hvis hun selv endte med at køre over til Helenes villa, kunne hun køre forbi Frederiksberg, når de var færdige.
Eik stod lige inden for døren på det kontor, Lene Borre havde skaffet til dem.
På gulvet ved hans fødder lå Charlie, som logrende røg op, da Louise trådte ind.
Hun så forvirret på hunden og spurgte, hvor den kom fra.
-	Camilla har passet ham, hun tog ham med over i morges.
Jeg har lige hentet ham.
Louise nikkede langsomt; så veninden var altså også ankommet.
Kort overvejede hun, om der var noget vundet ved at give Camilla historien om Simon og lade den slippe ud gennem hende, men besluttede i stedet, at den skulle meget bredere ud, selvom hun havde lovet hende, at hun ville være den første, der blev tippet.
Men efterlysningen skulle ud på alle flader, og hun ville være nødt til at koordinere med Grube inde i Odense, så der blev indkaldt til pressemøde allerede i dag.
De ville nok blive nødt til at tilkalde hundepatruljer fra både Sjælland og Jylland, tænkte hun uden helt at vide, hvor stærkt et eftersøgningshold Fyn selv var i stand til at stille med.
-	Der afholdes pressemøde om en halv time, meddelte Eik og
afbrød hendes tanker.
- Og inden for den næste time trækker de første hunde ud fra kroen i fire lange kæder.
Der kommer flere til senere i løbet af eftermiddagen.
Vi ...
-	Hvad fanden taler du om?
afbrød Louise skarpt og slap Char-lies øre, som hun distræt havde kløet, mens hun tænkte.
-	Jeg taler om, at der nu officielt er iværksat en eftersøgning for at finde Simon Funch.
-	Det kan du sgu da ikke, det er min sag, sagde hun vredt.
- Jeg kommer lige ude fra hans mor.
Hvordan kan du finde på at gå til Grube bag min ryg?
Charlie havde rejst sig og luskede væk.
Nu blev Eik alvorlig.
-	Jeg er ikke gået til Grube bag din ryg, svarede han kort.
- Simon Funch er meldt savnet, og den sag har hele tiden ligget i Eftersøgningsafdelingen.
Jeg har netop overtaget den fra Olle, som holder ferie, derfor bliver den nu ledet af mig.
Han tav for at give plads til indvendinger, men Louise rystede bare på hovedet.
-	Jeg har indkaldt til pressemøde, og det er Grube ved at forberede inde på politigården, mens jeg har siddet her og koordineret eftersøgningen, som sættes i værk nu.
Der er ingen grund til at tage det personligt.
-	Jeg tager det ikke personligt ..., begyndte hun, men blev afbrudt, da han ufortrødent fortsatte:
-	Der er en lille dreng derude et sted.
Det er ikke til at sige, hvad han har været igennem de sidste to år, men nu skal han findes og bringes hjem til sin mor.
Hun åbnede munden for at sige noget, men han kom hende igen i forkøbet.
-	Desuden, tilføjede han med et glimt i øjet, der irriterede hen-
de.
- Mens jeg leder eftersøgningen, får du tid til at koncentrere dig om at opklare drabet på enken.
Den tyggede hun lidt på, men nikkede så og overgav sig.
-	Jeg tager til Sjælland sammen med Lange og gennemgår familien Funchs villa.
Vi forestiller os, at der måske har været en forbindelse mellem de to familier inden flystyrtet.
Noget, som Helene enten ikke er klar over eller ikke fortæller os om.
Det kan være noget, der har fået kroejerne til at tage Simon fra Helene.
Hvis det forholder sig på den måde, vil det måske også give os et motiv til drabet på Dorthe.
Eik slog et lille klik med tungen, som med det samme fik Charlie til at rejse sig og komme hen til ham.
-	Lad os komme afsted, sagde han og var allerede på vej ud af rummet.
Louise så forvirret efter ham.
-	Jeg sagde, at Lange og jeg tog afsted, protesterede hun til hans
ryg-
-	Vi kører i min bil, sagde han og overhørte hendes indvending.
-	For helvede altså! bandede Louise og bad ham vente, mens hun gav Lange besked om at tage ind til Odense og bistå ved pressemødet, så de havde lidt styr på, hvad Grube gik ud med.
Niklas og Lene befandt sig stadig i lejligheden på kroen, og der blev svaret med det samme, da hun ringede Lene Borre op for at forberede hende på, at Eiks eftersøgningshold rykkede ind.
-	De første er allerede kommet, svarede hun, og Louise kunne høre aktivitet i baggrunden.
Hun satte sin lokale kollega ind i samtalen med Helene og fortalte, at søsteren var på vej, og at Jack havde lovet at være hos Helene, indtil hun nåede frem.
-	Jeg tror også, at der er kommet en journalist, meddelte Lene Borre, men det spurgte Louise ikke ind til.
Hun fortalte i stedet om pressemødet.
- Du skal nok forberede dig på, at der kommer en del flere journalister, men det er også fint nok.
Lige nu har vi faktisk brug for dem.
Du henviser dem til Eik Nordstrøm, det bliver ham, der udtaler sig, når det er nødvendigt.
Hun mærkede Eiks blik, men nu var det hende, der ignorerede ham.
Da hun havde afsluttet samtalen, nikkede hun og sagde, at hun var klar.
De var ikke engang nået til Odense, før Louise overvejede, om hun kunne tillade sig at tage en lur, så de slap for at tale sammen under turen til Nordsjælland.
To timer i en bil.
Sammen.
Der var mange andre ting, Louise havde mere lyst til.
Hun og Eik havde ikke set hinanden, siden hun afbrød den lange rejse.
Den sidste nat, de tilbragte sammen, havde de haft sex på den lille terrasse uden for værelset på hotellet, og så var det ellers gået lige lukt nedad og ad helvede til derefter.
De havde knaldet, skændtes og skiltes.
Det var sådan, hun tænkte på det.
Men det var mest for at pakke bruddet ind i en hård tone.
Sandheden var, at bruddet havde knust hende og pillet hende fra hinanden.
Hun havde haft ondt i maven og i hjertet, længe efter hun kom hjem.
Noget af det hang selvfølgelig sammen med, at hun var kommet hjem til sin brors sammenbrud.
Et sammenbrud, der var tæt på at have kostet ham livet med to selvmordsforsøg.
Brorens tilstand havde for en tid fjernet hendes egen smerte, og al fokus havde været rettet imod at få ham bragt tilbage til livet.
Men da det var lykkedes, var hendes egen ulykke vendt tilbage med fornyet styrke.
Hun var ikke værd at elske.
Louise havde løbende livet igennem været præget af den følelse, og nu slog den igen ud i lys lue.
Det var ikke mere end nogle dage siden, hun havde tænkt, at hendes hjerte stadig var revnet som den emoji, Camilla konsekvent sendte til hende, når hun spurgte Louise, hvordan det gik.
Og det gik ikke.
Det gjorde det heller ikke nu, hvor hun sad tyve centimeter fra ham.
Alt ved ham gik i hendes nervesystem, hans lugt, silhuetten, tøjet.
Eik gik kun i sort.
Ikke for at styrke sit image, men fordi det var lettest at købe ti af de samme sorte T-shirts og fem af de samme sorte jeans.
Hver morgen tog han en dukkert fra kajen i Sydhavnen, hver dag drak han mindst ti kopper kaffe.
Hver dag røg han filterløse cigaretter, som lå mast sammen i hans jakkelomme.
Hun vendte ansigtet væk.
Det med smøgerne var måske fortid, hvis han ellers kunne holde den ved at dulme trangen med tyggegummi.
Lige nu lod ingen af delene til at interessere ham.
Han sad tavs bag rattet og holdt den gamle jeep ude i overhalingsbanen med et let pres på den forankørende.
Ingen af dem sagde noget, Louise lukkede øjnene og lænede hovedet op mod ruden.
Hun var nødt til at få det her til at fungere, tænkte hun.
Det kunne hun også, så længe de holdt sig til deres arbejdsrelation og lagde alt det personlige bag sig.
Deres gamle chef i Eftersøgningsafdelingen havde ikke haft ret, konstaterede hun og så Rønholt for sig.
Han havde holdt på, at enten hun eller Eik måtte søge væk fra afdelingen, da de officielt var kærester.
Men problemet var ikke at arbejde sammen som kærester, det var at arbejde sammen, når de ikke længere var kærester.
Det var hun klar over nu.
Men Eik var pissedygtig.
Det var hun sådan set også, og lige nu var første prioritering at finde Simon og opklare drabet.
Samtalen kørte frem og tilbage i hendes hoved, mens hun sad og blundede.
Det var forkert af dig, at du bare rejste, sagde han pludselig og brød stilheden i bilen.
-	Stop, sagde hun uden at åbne øjnene.
Man kan jo ikke bare stikke af, fordi man tror, at man hører noget, som slet ikke bliver sagt.
Det er umodent og barnligt.
Louise rettede sig op i et ryk og vendte sig mod ham.
-	Vil du høre, hvad der er umodent og barnligt? snerrede hun.
Han svarede ikke, og hun havde ikke lyst til at tage hul på den
snak, mens der stadig var halvanden times kørsel tilbage.
-	Vi savnede dig, sagde han, og bebrejdelsen var forsvundet fra hans stemme.
De var kommet over Storebæltsbroen, og han tog farten af og kørte op til betalingsanlægget.
Hun sagde først ikke noget, men kiggede på ham.
Det skulle du måske have overvejet kunne blive konsekvensen, inden du slog op, sagde hun så.
-	Du slog op, sagde han.
- Det var dig, der brød og ikke ville fortsætte rejsen sammen med os.
-	Stop, gentog hun sammenbidt.
- Du får det til at lyde, som om det var min beslutning.
Du gjorde det temmelig tydeligt, at du alligevel ikke følte dig klar til at binde dig til mig, til at indgå i en familie med Jonas og mig.
Hvis det ikke er et brud, hvordan fanden vil du så have, at jeg skal opfatte det?
Du ved godt, at det ikke var min mening at gøre dig ked af det eller at trække mig væk fra dig.
Hun lod ham hænge uden at sige noget.
-	Behøver vi at tale om det her nu? sagde hun alligevel ud i stilheden.
- Lad os nu forsøge at fokusere på det, vi er på vej til.
Hun stirrede stift ud ad forruden.
-	Fint, sagde han.
- Du skal bare vide, at jeg ikke har trukket mit frieri tilbage.
Det står stadig ved magt, og så er resten op til dig.
Hun rystede på hovedet ad ham.
-	Altså, det står ved magt, indtil næste gang, hvor du alligevel ikke rigtigt orker at binde dig?
Hun tænkte, at det alligevel måtte have påvirket ham en del at se hende i Jack Skovbys favn.
-	Nej, svarede han, mens han satte farten op til en overhaling.
- Det står ved magt altid.
Jeg skal bare øve mig i at formulere mig lidt bedre, inden jeg siger noget, der er risiko for, at du kan misforstå.
Igen blev der stille, indtil Louise rømmede sig.
-	Jamen, så siger vi det.
Hun så ikke på ham under resten af turen.
Pladsen i den store bil føltes alt for trang til alt det, der var blevet sagt.
Bagved lå Charlie og snorkede højlydt, og Louise havde allermest lyst til at kravle om og rulle sig sammen ved siden af den store schæfer.
Familien Funchs hjem var en tung, gammel rødstensvilla, der lå helt ud til vejen.
Bag huset kunne Louise se en have strække sig helt ned til den store sø.
Hun sprang hurtigt ud af bilen for at slippe væk fra den klaustrofobiske stilhed, der havde ligget mellem dem under det sidste lange stykke af turen.
I tasken fandt hun sedlen med de fire cifre til koden og gik op mod hoveddøren.
Bag sig hørte hun Eik låse bilen, og hans skridt kom op mod hende.
Inden hun satte nøglen i den mørke egetræsdør, lod hun blikket glide hen langs huset.
Der var tæt ukrudt hele vejen ned ad flisegangen og fugleklatter ud over fliserne, som ingen havde ulejliget sig med at vaske.
Men fordi græsset var slået på den smalle stribe plæne, der gik op på siderne af ejendommen, virkede det ikke direkte ubeboet, det så bare ikke synderligt velholdt ud.
Buske voksede vildt ind over havegangen, og krattet var tæt mellem træerne i hegnet.
Hun kastede endnu et blik på papiret med koden, inden hun låste op.
4813 tastede hun hurtigt ind på alarmpanelet ved siden af døren, og da de hektiske bip forstummede, så hun sig nysgerrigt om i den højloftede entré.
På en skohylde henne ved knagerækken stod børnesko i flere størrelser, fodboldstøvler og gummisko.
Eik lod hende føre an, mens de gik frem mod en åben dør, der ledte ind til en stue.
Et øjeblik tænkte Louise, at der var noget andægtigt over stilheden, men det hang sammen med den indelukkede fornemmelse af stillestående luft.
Støvet og hengemt, lidt som at træde ind i et tomt kirkerum, her var ikke koldt på samme måde, lyset fra de store vinduespartier ud mod haven varmede rummet op.
En plaid lå smidt uordentligt i sofaen, som om en person netop havde rejst sig efter en eftermiddagslur, og på bordet ved siden af sofaen lå en opslået bog.
Der var ikke rodet, det ville være en overdrivelse, men man fik en tydelig fornemmelse af, at huset var forladt på den måde, man ville gøre, når man vidste, man kom tilbage.
De gik ind i den tilstødende stue, hvor et spisebord med tilhørende stole fyldte næsten hele rummet.
Der stod en glasvase med en indtørret buket midt på bordets blanke overflade, og rundt om den lå smulder af visne blomsterblade og små døde fluer.
Vasen, som engang havde været gennemsigtig, var blevet brunlig af kalkaflejringer efter råddent vand, der var fordampet.
Der var støvet, døde insekter og fluelort satte pletter i vindueskarmene, mens edderkoppespind trak ned over de høje ruder.
Fra spisestuen gik de ud i køkkenet, som var ryddet, bortset fra en pose havregryn, der var efterladt på køkkenbordet.
Nu havde mus sørget for at sprede grynene ud over bordet og ned på gulvet.
De lå tværet ud sammen med musenes egne ekskrementer.
Men ellers var der ikke efterladt noget, der gjorde dem klogere på den familie, der havde beboet huset.
Sammen gik de tilbage gennem stuen med retning mod værelset på den anden side af den store sofastue, der havde udgang til haven.
Over for sofagruppen hang et kolossalt tv på væggen, og på gulvet stod kurve fyldt med legetøj, mest dukker og grøntsager og frugter af plastik.
Der var også et legetæppe med et par tøjdyr, som måtte være Simons.
Hun havde før prøvet at træde ind i en hverdag, der ikke længere fandtes.
Hos mennesker, der ikke længere levede.
At stå midt i rammen om noget, der havde været nogens liv.
Louise blev ikke længere påvirket af det på den måde, at hun følte sorg.
I dag var det andre ting, hun lagde mærke til.
Det var ikke det, der havde været deres liv, som fangede hendes blik.
Det var måske snarere de ting, der faldt en smule uden for det, der havde været deres liv, som interesserede hende.
Eik var blevet inde i stuen, nu fulgte han efter hende op ad trappen til første sal.
Udsigten fra Helene og Kristians soveværelse var sprød, som Jonas ville have sagt.
De havde en balkon, der vendte ud mod haven og søen.
De efterårsgyldne trækroner lå som et tæppe hele vejen ned til Store Gribsø.
Sengen var redt.
En natkjole lå lagt sammen oven på sengetæppet, og ved vasketøjskurven var et par tøjstykker havnet på gulvet.
Hun var gået i gang med at åbne skabene, da Eik kaldte på hende fra den anden ende af gangen.
Han var fortsat ned til det fjerneste værelse.
På dørene på vej ned til ham var der sat navne op med store, farvestrålende træbogstaver.
De tre børneværelser der lå på stribe: Karl, Sofie og Simon.
Hun skulle til at åbne døren ind til det første af værelserne, da Eik kaldte igen, og det var tonen i hans stemme, som fik hende til at sætte farten op.
- Se her, sagde han, da hun trådte ind i et stort hjørneværelse med mørkegrå vægge og en tung stemning.
Kristian Funchs kontor var lige så stort som parrets soveværelse, hvis man inddrog det badeværelse, der hørte til deres master-bedroom.
Eik stod ved et stort skrivebord og holdt en kuvert frem mod hende.
“Til hvem dette måtte vedkomme,” stod der på kuvertens forside.
Han havde trukket tynde latexhandsker på og holdt nu et par magen til frem mod Louise.
Skriften på brevet var falmet i sollyset, der ramte skrivebordet fra vinduet.
Kuverten var ikke klistret til, så Louise lempede den op og trak et sammenfoldet stykke papir ud.
”En handling foretaget med overlæg”, stod der øverst på siden.
Louise kiggede op på Eik, som havde stillet sig bag hende for at læse med.
”For at undgå ethvert tvivlsspørgsmål påtager jeg mig hermed det fulde ansvar for min families og min egen død.
Det var en overlagt handling og min hensigt at styrte flyet i havet.
”
Eik var tavs, mens Louise længe stod og betragtede de få sætninger.
Det var underskrevet Kristian Funch.
Hun vendte brevet, men der stod ikke mere.
Ingen forklaring, ingen tilføjelser.
Ingenting.
Det var printet ud.
Underskrift og dato var sat på i hånden.
Det var dateret, samme dag som Kristian Funch fløj sin familie til Tåsinge.
Den 16. oktober 2017.
Louise rakte brevet tilbage til Eik.
-	Se, om du kan finde andet med hans underskrift, sagde hun og trak sin mobil op aflommen, og inden han nåede at svare, vendte hun ryggen til ham og ringede Lisa Lindén op.
-	Kristian Funch, sagde hun som det første.
- Få fat i en dommerkendelse og fremskaf alt, hvad du kan finde på ham.
Bankoplysninger, kontoudtog, overførsler, investeringer, korrespondance.
Hvad som helst.
Det er post mortern, så du skal tilbage og lede, han døde for to år siden.
Lisa stillede ingen spørgsmål, men meddelte, at hun ville gå i gang med det samme, og Louise glædede sig over, at kontoudtog blev gemt elektronisk i fem år.
Eik havde trukket nogle papirer ud fra en mappe.
Hun kunne se, at han systematisk var gået i gang
med at lede efter noget, der identificerede Kristian Funchs underskrift.
De var nødt til at få bekræftet, at brevet var skrevet af ham.
Louise begyndte at åbne skrivebordsskufferne.
Der var helt ualmindeligt ryddeligt på skrivebordet og i skufferne.
Og da hun løftede blikket og så sig omkring, konstaterede hun, at der var ryddet op på kontoret på en anden måde end i resten af huset.
Hun gik hurtigt ud på gangen og hen til Karls værelse.
Inde på gulvet lå en fodbold, noget tøj og en fjernstyret monstertruck.
Sengen var redt, men det var tydeligt, at et barn havde sit liv her.
Hun tjekkede hurtigt de to andre værelser og fik samme fornemmelse.
Der var ryddeligt og pænt, men der var ikke ryddet op, som om man ikke forventede at komme igen.
Det var der på Kristian Funchs kontor.
Da hun kom tilbage, rakte Eik en købsaftale frem mod hende.
I 2016 havde Kristian Funch købt en Land Rover hos British Motor Group, hans underskrift var helt identisk med den på brevet.
Eik fandt også et medlemskab til et fitnesscenter, der bar hans underskrift.
Han forventede ikke, at hans kone ville overleve, konstaterede Louise og nikkede mod brevet på skrivebordet.
- Men gik tydeligvis ud fra, at nogen ville komme for at tømme huset og finde brevet.
Eik nikkede eftertænksomt.
-	Men hvorfor? spurgte han frem for sig.
-	Økonomi, firmaet, kærlighed, svig.
Hun begyndte at remse op.
-	Var der noget af det, der gik dårligt? spurgte han og så sig om i det store kontor.
- Ville hans kone skilles?
Louise trak på skuldrene.
Hun anede det ikke, det var i hvert fald ikke noget, Helene havde givet udtryk for.
-	Broren overtog alarmselskabet efter Kristian Funchs død, fortalte hun.
Eik havde sat sig på hug og var begyndt at tage ringbind ud af det skab, der stod modsat skrivebordet.
Louise blev stående for at
kigge med, mens han bladrede dem igennem.
Det var forskellige trykte brochurer fra Funch Alarmsystemer, nogle var der sat post-it-sedler på, andre steder stod der små noter med kommentarer direkte på det trykte.
Forsikringspapirer, leasingkontrakter over firmaets biler.
Ansættelseskontrakter.
-	Hvorfor havde han ikke alt det her inde på sit firmakontor, funderede Eik og stillede mappen tilbage for at tage en ny ud.
Det var flyet, Piper PA-32-300.
Flyets logbog, luffdygtighedsbevis, radiobevis og forsikringspapirer.
De ledte videre i tavshed, men fandt ingenting, der var personligt på en måde, som hjalp dem til at forstå, hvad der lå til grund for den handling, Kristian Funck tog ansvaret for, inden dødsulykken skete.
Ingen bankudtog, ingen private dokumenter, der ledte dem i nogen retning.
Louises mobil nåede kun at ringe en enkelt gang, før hun svarede.
-	Der blev indsendt en konkursbegæring for Funch Alarmsystemer, en uge inden flyet styrtede ned, meddelte Lisa Lindén.
- Den lader til at være blevet afværget, da hans bror trådte til.
Men det ser ud til, at Kristian Funch over en længere periode har drænet sit firma.
Det er store beløb, han har trukket ud i løbet af året op til sin død.
-	Trukket ud? spurgte Louise.
- Til hvad?
Der var tavst i røret.
-	Det skal jeg ikke kunne sige endnu, svarede Lindén endelig.
- Men jeg finder ud af det, når jeg har fået en dommerkendelse og kan gå ind og trække hans kontoudtog.
Louise havde sat medhør på, så Eik kunne lytte med.
Hun takkede og sagde farvel.
-	Hun er god, sagde Eik.
Hans øjne lyste på en måde, som gjorde Louise glødende jaloux.
De ledte videre i tavshed.
Han har ryddet op i alt inden ulykken, konstaterede Eik, der var blevet færdig med det sidste skab.
- Det er helt tydeligt, at det, der står tilbage, er noget, han ikke har noget imod, andre ser.
Det er stort set kun firmarelateret.
-	Måske regnede han med, at det var broren, der ville tage sig af at tømme huset.
Her er ingenting.
Louise kunne høre sin egen utålmodighed, men der var intet, der forbandt familien Funch med Dorthe og Nils Hyllested.
-	Vi står bare og glor lige ind i en familietragedie, sagde hun frustreret og følte, at de hellere skulle bruge tiden på at komme ud og finde Simon.
Først nu gik det op for hende, hvorfor kontoret virkede så nedlukket.
Her var hverken computer, telefon eller anden elektronik, hun kunne sætte Lisa Lindén i gang med at finkæmme.
Her var ikke andet end det, Kristian nøje havde udvalgt skulle findes efter sin død.
Hun stod længe og stirrede frem for sig, selvom Eik havde forladt kontoret.
Louise kunne høre ham gå ned ad trappen.
Tænkte, at han måske ville give Charlie en chance for at tisse af, inden de satte kurs tilbage mod Tåsinge.
Uden stop hos Jonas og Melvin.
- Og du bemærkede ikke brevet på din mands kontor, da du var oppe ovenpå for at pakke dine ting?
spurgte Louise igen.
Helene Funch rystede endnu en gang på hovedet.
Kort forinden var Louise blevet modtaget af Iben, Helenes søster, en yngre kvinde med en lang hestehale og stramme træningstights.
Da Louise og Eik kom tilbage fra Sjælland, var hun kørt direkte til Bjernemark, mens han fortsatte til Strammelse Kro for at blive opdateret på eftersøgningen.
De havde stadig ikke fundet Simon Funch.
Det eneste, man med sikkerhed vidste, var, at drengen havde befundet sig på kroens parkeringsplads, hvorfra det formodedes, at han var blevet kørt væk i bil, som det officielt lød i de nyheder, Louise hørte i bilen, da hun kørte ud til Helene og søsteren.
Helene Funch havde hørt de samme nyheder.
Det fortalte hun, mens hun passivt tog imod nøglerne til villaen uden at stille spørgsmål til hjemmet.
Det eneste, hun blev ved at spørge om, var, hvem der kunne have kørt hendes søn væk fra kroen.
Hun var opløst og fortvivlet og gentog igen og igen, at hun slet ikke forstod, at hendes lille dreng nu var fyldt fire år.
To fødselsdage, hun ikke havde været med til.
Ordene lød som en smertefuld monolog, hun ikke selv var i stand til at stoppe.
Søsteren havde virket undskyldende, mens hun førte Helene med tilbage i stuen og satte sig med armen om sin ældre søsters skulder i sofaen.
Som et beroligende værn, tænkte Louise og betragtede et øjeblik den spinkle lillesøster, der lignede Helene, som hun havde set ud inden flystyrtet, men som ikke havde meget tilfælles med den kvinde, der nu sad ved siden af hende.
Louise trak brevpapiret ud og lagde kuverten fra sig på sofabordet, mens hun fornemmede en anspændt trækning i sit ansigt.
Hun forsøgte at slappe af, fremstå neutral og ikke lade sig påvirke af det, hun skulle til at fortælle.
Alligevel flyttede hun sig lidt frem i lænestolen og så med det samme, at Helene reagerede på hendes usikkerhed.
Søsteren strammede sit tag om Helene, og selvom det kun var hendes fingre, der spændte, lagde Louise mærke til det.
Brevet er fra din mand, begyndte hun.
- Det lå på hans skrivebord, og det her bliver lidt svært at tale om.
Helene sad foroverbøjet med armene knuget tæt sammen foran sig over brystet, så striktrøjen blev trukket op og blottede lidt hud over bukselinningen.
Louise tog en indånding og så medfølende på hende.
-	Det lader til, at det var med vilje, din mand styrtede flyet ned på vej herover, sagde hun.
- Her i brevet tager han ansvar for sin handling.
Et ur tikkede et sted i stuen, stilheden virkede øredøvende.
Louise kunne se på Helene, at hun ikke forstod, hvad der lige var blevet sagt, og hun kunne ikke bebrejde hende det.
-	Din mand ønskede at tage jer med sig i døden, den dag flyet styrtede ned.
Søsteren var begyndt at græde, men Helene reagerede stadig ikke.
Louise rakte brevet hen over bordet og lod hende tage det.
Hun
fulgte kvindens øjne, mens hun læste de kortfattede linjer.
Tavst lagde Helene Funch brevet tilbage på sofabordet og stirrede udtryksløst frem for sig.
Søsteren hvilede sit hoved mod Helenes skulder.
Hun græd stille, men der kom stadig ingen reaktion fra Helene.
Louise fornemmede, at hendes mobil vibrerede i lommen.
Helene stirrede stadig sløvt lige ud i luften, da hun endelig begyndte at tale.
-	Det kan jo ikke passe, hviskede hun hæst.
Igen lagde stilheden sig tungt over dem.
Så virrede Helene med hovedet og så indtrængende på Louise.
Det var jo mig, der ville herover.
Det var mig, der fik ham til at flyve os.
Det var ikke hans idé, så han kan ikke have planlagt det, sagde hun.
- Det er min skyld.
Der var kommet noget bebrejdende og vredt i hendes blik, som om Louise havde tilladt sig noget, hun ikke havde ret til.
Sagt noget, hun ikke kunne være bekendt.
-	Fortæl om den dag, I tog herover, bad Louise.
- Altså inden flyveturen.
Søsteren havde sluppet grebet om Helenes skulder og sad nu og tørrede sine øjne, mens hun forfærdet stirrede på brevet.
Helene Funch var igen blevet fjern, hun sad og rystede på hovedet, som om hun forsøgte at samle sine tanker.
-	Det kan ikke passe, sagde hun og blev ved med at ryste på hovedet.
-	Hvornår besluttede I at flyve herover?
forsøgte Louise.
-	Det gjorde vi om søndagen, altså dagen før ulykken.
Børnene var kede af det og skuffede over, at turen til Disneyland og Paris alligevel ikke blev til noget.
Karl havde lukket sig inde på sit værelse og ville slet ikke tale med os.
Simon reagerede selvfølgelig ikke, han var for lille og vidste ikke, hvad han gik glip af.
Men de to store
havde glædet sig.
Der var altid noget med Kristians arbejde.
Han var ofte væk, men sådan er det jo at være selvstændig, sagde hun og forklarede, at Funch Alarmsvstemer havde opgaver over hele Danmark, og derfor rejste hendes mand meget og var ofte væk.
Men han havde lovet børnene, at der ikke kom noget i vejen for rejsen denne gang.
Iben havde fået et stramt drag om munden, som om hun alt for ofte havde lagt øre til søsterens familiære anliggender.
-	Det var mig, der ville herover, gentog Helene.
- Gården var vores fristed, og jeg kunne være her alene med børnene, når han skulle arbejde.
Vi kom hver sommer og i alle ferier og helligdage.
Jeg elsker at være herovre.
Eller det gjorde jeg, nu er jeg her bare.
Mobilen i Louises lomme vibrerede igen, men hun lod den ringe og spurgte, om familien altid fløj, når de tog over til Tåsinge.
Helene rystede på hovedet.
-	Kun når de ikke skulle bruge flyet i firmaet, forklarede hun.
-	Men Kristian holdt meget af at flyve, og det er en smuk tur.
Når vi fløj herover, fik vi Jack til at hente os ude på flyvepladsen.
Hun pegede mod syd.
Vi har en Land Rover herovre, som Jack benyttede, når vi var på Sjælland.
Og så var aftalen, at han skulle hente os og køre os herud.
Hendes stemme trak sig sammen, og ordene havde svært ved at komme ud, det lød, som om hun pressede dem frem i stød.
Kristian havde ikke noget med ulykken at gøre, sagde hun igen.
- Det var mig, der ville afsted.
Hun trak sig lidt væk fra søsteren, som om hun pludselig fik det klaustrofobisk af at sidde så tæt.
Mobilen ringede igen, og nu undskyldte Louise sig og gik ud i entreen og besvarede opkaldet.
Det var Lisa Lindén, som havde fået indsigt i Kristian Funchs bankoverførsler.
- Jeg har samlet det relevante i en mail og sendt det til dig, meddelte hun kort og lagde på, inden Louise nåede at reagere.
Irritationen vendte tilbage, og hun besluttede at kalde den unge efterforsker ind til en samtale, når hun mødte ind på politistationen næste dag.
Samtidig var hun en kende imponeret over, at Lindén havde skaffet en dommerkendelse og allerede gennemtrawlet Funchs bankpapirer.
Et point til hende,
måske skulle hun vente med at opdrage på hende, til sagen var overstået.
Inde fra stuen hørte hun de to søstre hviske sammen, mens hun åbnede mailen og begyndte at læse.
Det var stillet op i punkter.
Korte informationer, dato, navn, beløb.
Overførsler, der var gået ud fra Kristian Funchs private konto.
Samlet over en periode på tre år inden hans død.
Ikke alle overførsler, men dem, Lisa Lindén havde fundet relevante.
Louise lænede sig op ad væggen, mens hun læste.
Lod blikket glide hen over tal og bogstaver på mobilens oplyste skærm.
Beløb, store beløb.
Og navne, hun genkendte.
Flun stirrede lidt frem for sig.
Inde fra stuen var hviskeriet forstummet, og et øjeblik var det, som om morgenens tømmermænd vendte tilbage med fornyet styrke.
Det strammede om kraniet og dunkede hen over panden.
Men samtidig var noget i gang med at løsne sig i Louises bevidsthed, en pludselig erkendelse om en sammenhæng mellem personer, der ikke længere var i live.
Louise satte sig igen over for de to kvinder.
Begge stirrede afventende på hende, men hun tog sig god tid.
Samlede tankerne, mens hun besluttede, hvordan hun skulle begynde.
-	Umiddelbart inden sin død indsendte din mand en konkursbegæring, sagde hun.
- Det lader til, at han har trukket så store beløb ud til sig selv, at det har drænet Funch Alarmsystemer.
Altså penge taget direkte fra firmaets egenkapital og ikke som andel af et overskud.
Jeg kan forstå, at der havde været en del store investeringer i nye systemer i årene inden, så ved efterfølgende at trække så store beløb ud pressede han sin virksomhed i knæ.
Ved du, hvad han skulle bruge pengene til?
Helene så desorienteret på Louise.
-	Vi har aldrig haft pengeproblemer, sagde hun og lød irriteret.
-	Kunne vi prøve at fokusere på Simon, indskød søsteren og lagde igen armen om Helenes skulder.
- Du får det til at lyde, som om min søster og svoger ikke havde styr på det.
Er du klar over, at han ejede en stor, velrenommeret virksomhed?
1 skal finde min nevø, og i stedet sidder du her og slynger om dig med alle mulige beskyldninger.
Helene lagde sin hånd på søsterens arm for at få hende til at stoppe.
Jeg har ikke noget imod at svare, hvis det på nogen måde kan hjælpe os med at finde Simon, sagde hun mat.
- Jeg er ikke bekendt med, at min mand trak penge ud firmaet.
Vi har aldrig manglet penge.
Jeg havde et vellønnet job inden det her, og Kristians virksomhed gik godt.
Louise bed mærke i, at hun ikke bad om forklaringer eller satte sig imod de oplysninger, hun lige havde fået.
Hun forstod bare tydeligvis ikke, hvor Louise ville hen.
Hun kastede et blik ned mod mobilen og det dokument, Lindén havde sendt.
-	Har I købt hus i udlandet?
Eller måske et sommerhus? spurgte Louise.
-	Min søster ville sgu da vide det, hvis hendes mand havde købt et hus, snerrede Iben vredt, og Helene lagde igen en hånd på hendes arm for at få hende til at tie.
-	Nej, svarede hun stille.
- Det her var vores fristed.
Louise nikkede.
-	Hen over tretten måneder op til sin død har din mand sammenlagt trukket omkring 2,2 millioner kroner ud af virksomheden.
Nogle af pengene har vi kunnet lokalisere via overførsler, men andre kan vi ikke finde.
Jeg spørger kun, fordi jeg forsøger at danne mig et overblik, som jeg håber, kan hjælpe os med at forstå, hvad der er sket.
-	Med Simon? spurgte Iben.
- Er det det, du mener?
Har pengene noget at gøre med Simon?
Nu vendte Helene sig mod sin søster.
-	Er du ikke sød at gå ud og lave en kande te, bad hun.
- Denne her snak vil jeg gerne have alene.
Lillesøsteren rejste sig modstræbende, men nikkede.
Louise og Helene sad i tavshed og så efter hende, mens hun forsvandt ud af stuen.
-	Godt et år før sin død, begyndte Louise, da de var blevet ale-
ne, - hævede Kristian et kontant beløb på 100.000 kroner.
Ved du, hvad han skulle bruge de penge til?
Helene så forvirret på hende og rystede på hovedet.
-	To måneder senere overførte din mand 700.000 kroner til Nils Hyllested på Strammelse Kro.
Hvilken forbindelse var der mellem dem?
-	Til Nils? udbrød Helene uforstående.
- Vi kendte ikke Nils.
Altså, vi kom jo på kroen, men de to havde ikke noget med hinanden at gøre.
Det passer ikke.
Hun talte hektisk og var helt stiv i kroppen.
Hun vendte blikket mod vinduet og lod det forsvinde ud i oktoberregnen, mens hendes ansigt langsomt faldt sammen.
-	Forbindelse, hviskede hun lavt.
Hun var blevet endnu mere bleg, da hun igen vendte blikket mod Louise.
- Kendte de to hinanden?
Louise lod hende sidde lidt med spørgsmålet, inden hun nikkede.
-	Det lader det til, svarede hun.
- Der er også overført nogle meget store beløb til Jack Skovby.
Var du klar over det?
Nu nikkede hun og blev igen nærværende.
-	Jack har arbejdet for os i mange år, det er der ikke noget mærkeligt i, svarede hun hurtigt.
-	Din mand foretog en overførsel på en million kroner til Jack Skovby.
I følgeteksten er der anført "betaling for landbrugsmaskiner”.
Ved du, hvilke maskiner din mand erhvervede sig?
-	Landbrugsmaskiner? udbrød Helene med hævede bryn og en lyd, der næsten lød som et vanvittigt fnis.
- Kristian interesserede sig ikke for landbrug, det var derfor, han ansatte Jack til at tage sig af jorden her.
Vi har aldrig selv haft landbrugsmaskiner.
Louise spurgte, om Jack havde været ansat på en fast månedlig løn, dengang hendes mand levede.
Nu så det ud, som om samtalen begyndte at trætte Helene Funch.
Hun rystede tungt på hovedet.
Jeg betalte Jack, og det var noget, vi ordnede direkte, sagde hun og fastholdt næsten provokerende Louises blik, som om hendes mindste bekymring lige nu var at indrømme, at det var penge, hun stak ham direkte i hånden i en stor bue uden om skattevæsnet.
-	Men, sagde Louise, - samme år, som din mand købte landbrugsmaskiner, overførte han 30.000 kroner om måneden til Jack Skovby.
Det fremgår af hans kontoudtog, at han på bare et år i alt har sat 1.370.000 kroner ind på Skovbys konto.
Helene skulle til at protestere, men besindede sig.
-	Det var jeg ikke klar over, sagde hun i stedet, og tårer steg op i hendes øjne, mens hun igen knugede armene foran brystet.
Søsteren var kommet tilbage for at stille teen på sofabordet, men Helene sendte hende væk.
-	Kan de 30.000 kroner være afdrag på andre køb? foreslog Louise, men det afviste Helene med det samme.
- Kan det være betaling for istandsættelse eller andet arbejde, der er udført på gården?
Nu begyndte Helene at græde.
Tunge hulk sendte rystelser gennem hende, og hun vuggede frem og tilbage som for at trøste sig selv.
-	Min mand havde ikke noget at gøre med Jack, det hele gik igennem mig.
-	Det lader til, at din mand har investeret en del penge herovre på Tåsinge.
Hvordan vil du beskrive hans forhold til de lokale? spurgte Louise og fik medlidenhed med kvinden, som så helt forvirret ud.
-	Jeg vidste ikke, at han havde forbindelser herovre ud over dem, vi havde sammen.
-	Jeg er ked af, at jeg må trække dig igennem alt det her.
Men det er vigtigt, at vi afdækker din mands forbindelser.
-	For at finde Simon, sagde Helene og nikkede, mens hun fik styr på gråden.
-	Ja, sagde Louise.
- For at finde Simon.
Hun kunne have tilføjet, at det også var vigtigt for at finde ud af, hvem der slog Dorthe Hyllested ihjel, men i stedet sagde hun: - Efter at vi har set din mands brev, er vi nødt til at finde ud af, hvad der fik ham til at træffe en så skæbnesvanger beslutning.
Nu begyndte Helene igen at græde.
Tog de Simon som hævn for noget, Kristian har gjort? spurgte hun gennem gråden.
Louise nikkede langsomt.
Det er en mulighed, svarede hun.
- Hvordan oplevede du flyveturen?
Var noget anderledes end på tidligere ture?
Tænk dig grundigt om.
Helene havde knyttet sine hænder og pressede knoerne mod munden.
-	Jeg er klar over, at det er svært for dig, sagde Louise medfølende.
- Men jeg vil bede dig huske, om han sagde noget, du måske ikke tillagde betydning dengang.
Blikket gled igen hen til ruden, der var strimet af regnen.
-	Jeg tror ikke, at han sagde noget.
Ud over, at han elskede mig.
Det var ikke så tit, han sagde den slags mere.
Men han virkede fortravlet, da vi skulle afsted.
Han blev altid distræt, når han havde travlt.
Det var mig, der pakkede til børnene, mens han sad inde på kontoret og arbejdede.
Vi plejede ikke at tage så meget med, når vi tog herover.
Her er jo det meste.
Hun tav et øjeblik, mens blikket hang på ruden.
-	Jeg var ved at gøre klar til at pakke bilen, da Kristian sagde, at vi kunne flyve.
Vejret var ikke optimalt, men min datter blev
let køresyg, så jeg tænkte, at det ville være bedre for hende at få turen hurtigt overstået.
Det var finregn, da vi lettede fra Grønholt Flyveplads, men regnen tog til.
Vi talte ikke så meget under turen, Kristian virkede meget fokuseret og anspændt, da vi krydsede Storebælt.
Flun holdt inde, ansigtet var blevet stift, mens hun tænkte tilbage.
-	På et tidspunkt dykkede flyet, sagde hun langsomt.
- Dengang troede jeg, at det var et vindstød, børnene skreg bagved, men det gjorde de, når de fik følelsen af at sidde i rutsjebanen.
Indimellem gjorde Kristian det for sjov, for at få dem til at grine.
Men ingen af dem grinede, de var bange.
Det var anderledes.
Måske var det et forsøg på at styrte os i havet, og så fortrød han.
Nu så hun på Louise.
Fortvivlelsen gjorde hendes øjne så mørke, at pupillerne næsten forsvandt.
-	Sofie begyndte at kaste op, og Karl skældte ud, fordi det var ham, der skulle sidde ved siden af hende.
Kristian bad dem holde op med at skændes.
Han virkede irritabel, og det lignede ham ikke at skælde ud på børnene.
Vi talte næsten ikke sammen på turen.
Hun tav igen og så nu direkte på Louise med et årvågent blik.
-	Men jeg ville have vidst det, hvis det var hans plan, at vi skulle dø, sagde hun.
- Vi har fløjet den tur mange gange.
Jeg ville have mærket, hvis der havde været noget galt.
Jeg kendte ham, og jeg kendte flyet.
Han var fokuseret, hans håndflader satte aftryk, jeg lagde flere gange mærke til, at han tørrede dem af i sine bukser.
Jeg var godt klar over, at resten af turen ville blive turbulent, og fortrød, at vi ikke havde taget bilen.
Sigtbarheden blev på et tidspunkt så ringe, at vi kun kunne se, hvad der var direkte under os.
Vi fulgte kysten.
Jeg var nødt til at hjælpe Sofie med at holde posen, mens hun kastede op.
Simon græd.
Hun tav og blev igen fjern, så skete der noget i hendes øjne,
kroppen så ud til at stivne.
Louise fik kuldegysninger af at se den frygt, der stod som en søjle ud af Helenes blik, som om hun blev indhentet af noget med lang tids forsinkelse og fornyet kraft.
-	Vi havde reduceret flyvehøjden, og han lagde an til landing.
Jeg kunne se de hvide konturer af banen og lagde mærke til, hvordan vandoverfladen reflekterede skyerne.
Hun strammede grebet om sig selv.
Kristian skreg, jeg blev forskrækket og troede, det var et vindstød, der ruskede i os.
I det samme sparkede han mod højre pedal og flåede i roret.
Vi mistede højde så hurtigt, at jeg ikke nåede at opdage, hvad der skete.
Jeg knugede Simon ind til mig og lukkede øjnene.
Hendes stemme var tonløs nu, som berettede hun om en begivenhed, hun havde læst om i en avis.
Louise opdagede, at hun selv holdt vejret.
Oplevede smerten og fornemmede flyet bryde havoverfladen.
-	Jeg ved ikke, hvor længe der gik, før jeg opdagede, at jeg var i live.
Og at Simon stadig levede.
Det må være gået hurtigt.
Dele af flyet var stadig over vand.
Jeg så mine børn hænge slapt i selerne bagved og vidste med det samme, at de var døde.
Det samme med Kristian, som stadig sad ved siden af mig.
Jeg ved ikke, hvordan jeg kunne være så sikker, men jeg kunne se det.
Lige med det samme.
På det tidspunkt var min eneste tanke at få Simon ud.
Jeg må have været i chok.
Jeg kan huske, hvor ondt min krop gjorde, men jeg var helt ligeglad.
Jeg var kun optaget af at få redningsvestene på og svømme i land.
Hun tav, stirrede længe frem for sig og fortsatte så:
Det lykkedes mig at få døren op, jeg havde svært ved at komme op fra sædet og nå låsen.
Jeg kan huske fornemmelsen af vingens glatte overflade og følelsen af at glide ned i det kolde vand.
Jeg holdt Simon tæt ind til mig, han var helt stille, men jeg vidste, han
levede.
De har fortalt, at jeg mistede bevidstheden i vandet.
Og der mistede jeg også ham.
Hun bøjede sig forover og græd hjerteskærende.
Iben var kommet tilbage i døren, og Louise nikkede til hende som et signal til, at hun kunne gå over til sin søster.
Louise skulle lige til at rejse sig, da Helene rettede sig op og bad hende blive.
-	Det kan ikke passe, at Kristian havde planlagt det, sagde hun grådkvalt.
- Det var jo mig, der pressede ham.
Hun så hurtigt hen mod sin lillesøster, inden hun vendte et indtrængende blik mod Louise.
-	Det er min skyld, at de alle sammen er døde, fortsatte hun hæst.
- Min skyld alene.
Det var mig, der ville afsted.
Mig, der ville over til Jack.
Hun gemte ansigtet i hænderne.
-	Forstår I det? græd hun ned i sine hænder.
- Det var mig, der slog dem ihjel.
Iben stirrede chokeret på sin søster og trak sig lidt væk.
Louise rejste sig og gik hen til sofaen, hvor hun satte sig på hug ved siden af Helene og tog hendes hænder.
-	Det var ikke dig, der slog din familie ihjel, sagde hun blidt.
- Det var din mand, der besluttede sig for at tage jer med i døden.
Kendte han til dit forhold til Jack?
Helene knugede hårdt om Louises hænder, som klamrede hun sig til en redningsplanke.
Hun kastede et tøvende blik hen mod sin søster, inden hun trak på skuldrene.
Jeg tror det ikke, men måske har han haft en mistanke.
Han virkede ofte selv fraværende, når han var herovre.
Indimellem kørte han til Langeland eller andre steder.
Han lagde sine fiskestænger i bilen og kom tit sent hjem.
Jeg tænkte, at han måske vidste
besked, og at det var hans måde at reagere på.
Vores forhold var ikke så lidenskabeligt længere, og han var ofte meget hjemmefra.
-	Jeg tror, det med at fiske mest handlede om, at han havde behov for lidt tid alene, fortsatte hun efter en lille pause.
- Han tog aldrig fangsten med hjem, så jeg tænkte, at det nok mest var roen ved at stå med sin fiskestang, der trak i ham.
-	Danner du og Jack fortsat par? spurgte Louise.
Hun rystede på hovedet.
-	Vi ses selvfølgelig stadig.
Men ikke på den måde.
Det sluttede, dengang min familie døde.
Jeg kan ikke længere rumme den slags følelser.
Iben sad paralyseret i den anden ende af sofaen og kiggede på sin søster, som om hun ikke længere kendte hende.
Louises telefon ringede, og denne gang rejste hun sig med det samme for at besvare opkaldet.
Det var ved at blive aften, og mørket havde lagt sig over stuen.
Denne gang var det Eik.
Han var kortfattet og præcis, da han afleverede sin besked, og hun nåede ikke at stille spørgsmål, før han havde lagt på igen.
De havde fundet Simon.
Camilla blundede.
Hun havde lukket vinduet og smidt de tømte slikposer i skraldespanden, og så var hun faldet i søvn i lænestolen med computeren på skødet.
Nu for hun op, da det bankede hårdt og vedvarende på hotelværelsets dør.
Fortumlet
og med bankende hjerte glattede hun håret og gik hen for at åbne.
Udenfor stod Eik med Charlie ved sin side.
Han bad hende kort for hovedet om at se efter hunden, og samtidig stak han hundesnoren ind i hendes hånd.
Hun tog reflektorisk imod den.
Så vendte han sig resolut om og var på vej væk.
- Hey! råbte hun efter ham.
- Har I fundet drengen?
Men i lange spring var han allerede nået ned til receptionen, og et øjeblik efter hørte hun en bil starte på parkeringspladsen.
Hun så ned på Charlie, som var blevet stående foran døren, hvor han stirrede op på hende med et så insisterende blik, at hun godt var klar over, at det betød: Gå tur.
Camilla kiggede hen mod computeren, der lå i lænestolen, og begyndte opgivende at trække i sin frakke.
Helt ør efter søvnen og mat oven på dagen, som pludselig havde taget fart, låste hun døren efter sig.
Det var igen begyndt at regne, da hun og Charlie gik over mod lystbådehavnen.
Hun var sulten, og et øjeblik fortrød hun, at hun ikke havde taget imod
Frederiks tilbud om at komme over, så de kunne hygge og spise sammen.
Lige nu føltes det, som om hun var kuldsejlet i begge de historier, hun havde kastet sig ud i.
I det øjeblik hun hørte, at politiet indkaldte til pressemøde i sagen om drabet på Dorthe Hyllested, var hun hastet ud til Stram-melse
Kro
i håb om at finde Louise og få hende til at bekræfte, at der var en forbindelse mellem drabet på kroen og det gamle flystyrt.
Hun var blevet mødt af to lokale betjente, og det stod ret hurtigt klart, at dem fik hun ikke noget ud af.
Så var hun hastet til Odense for at deltage i pressemødet.
Her var det så kommet frem, at politiet lige nu ledte efter fireårige Simon Funch.
Hun havde med det samme sendt alt, hvad hun havde samlet om familien Funch, ind til Terkel Høyer, og bragte dermed Morgenavisen flere hestelængder foran de andre medier.
Hun havde utålmodigt lyttet til en masse spørgsmål og svar, men der var ikke rigtigt kommet mere, hun kunne bruge.
En ældre betjent med tyk nordjysk dialekt og en rolig fremtoning havde sagt, at det så ud til, at Dorthe Hyllested havde taget drengen til sig.
Flere spurgte, om drengen var blevet holdt fanget i et kælderlokale eller på et loftsrum.
Det fremgik også, at Helene Funch ikke var blevet afkrævet en løsesum, så det tydede ikke på en kidnapningssag i gængs forstand.
Til sidst var der blevet henstillet til, at pressen lod Helene Funch være i fred.
Camilla hilste på et par unge drenge, der sad og røg i mørket for enden af molen.
Hun var nået et lille stykke videre, da hun vendte om og gik tilbage for at spørge, om hun kunne bomme en smøg.
De så lidt overrasket på hende og Charlie, inden den ene rakte en pakke frem og tilbød at tænde for hende.
Hun gik hen til en bænk og trak frakken sammen om sig, mens hun uvant lod røgen fylde munden.
Igen prøvede hun at ringe til Louise og derefter Eik, men ingen af dem svarede, og hun mær-
kede den dirrende uro, som indfandt sig, når hun fornemmede, at der var sket noget.
Hun havde set det i Eiks blik og fortrød nu, at hun ikke med det samme havde grebet sine bilnøgler og var fulgt efter ham.
Efter pressemødet var hun taget direkte tilbage til hotellet i Troense for at ringe til Kristian Funchs usympatiske bror.
De andre pressefolk ville uden tvivl ignorere politiets henstilling og kaste sig over Helene, så hun havde med det samme besluttet sig for at tage en sidedør.
-	Nej, havde han råbt, da han besvarede hendes opringning.
- Jeg har ikke mere at tilføje til dine insinuerende og grove anklager.
Derimod var han klar til at informere Camilla om, at hans advokat var blevet sat ind i sagen, og hvis hun så meget som skreven enkelt linje, ville advokaten sætte gang i en brand, hverken hun eller hendes chefredaktør ønskede sig at være i nærheden af.
Mens han rasede, havde Camilla næsten kunnet se ham for sig, selvom de aldrig havde mødt hinanden.
Hun havde afbrudt ham for at sige, at hun ringede for at tale om hans nevø, og det viste sig hurtigt, at han ikke havde fulgt med i nyhederne.
Hun havde indstillet sig på et nyt vredesudbrud, da hun bad ham fortælle, hvordan han huskede drengen.
Men det kom ikke.
I stedet var der blevet stille i røret.
Stille på den måde, der kun bliver, når der stadig er én i den anden ende.
Én, der forholder sig helt tavs.
-	Simon, havde han så sagt.
- Jeg har altid ønsket for Helene, at man ville finde hans lig, så hun kunne få sin lille søn begravet sammen med de andre.
Og så havde Camilla fortalt, at nevøen ikke var død, men havde opholdt sig hos et ægtepar på Tåsinge siden flystyrtet.
Et ægtepar, havde Kenneth Funch gentaget, som om han kun
kunne udtale få ord, mens hjernen arbejdede på at forstå.
- Det har Helene aldrig fortalt.
Hun vidste det ikke, hun er først blevet informeret i dag.
Hvordan husker du din lille nevø? havde Camilla spurgt.
Længe var der stille, men så kom det.
Han var mit gudbarn, sagde han tøvende, som om det var noget, han først skulle ind og grave frem i minderne.
- En fin, lille dreng.
Mere stille og forsigtig end sin storebror.
Men han var kvik og lærte hurtigt at gå.
Kenneth Funchs stemme var blevet grødet og helt anderledes, end når den skældte ud.
Så han døde altså ikke?
Sætningen havde næsten virket prøvende, som om den var et forsøg på at skabe en ny virkelighed.
-	Nej, svarede Camilla.
- Han døde ikke.
Og hvor siger du, at han befandt sig?
-	Hos Dorthe Hyllested, som ejede Strammelse Kro.
-	Dorthe og Nils.
Han sagde navnene langsomt og eftertænksomt, som om de også skulle graves frem af gemmerne og huskes for noget.
-	Kendte du dem?
havde Camilla spurgt, og han svarede, at han havde været på kroen nogle gange, når han besøgte sin bror og Helene på deres landsted.
-	Hvordan har Simon det? spurgte han.
Jeg ved det ikke, havde Camilla ærligt svaret og fortalt, at nevøen var forsvundet.
Igen var der opstået en lang, eftertænksom tavshed, men så var det kommet.
-	Måske følte Dorthe, at Helene skyldte hende et barn.
Camilla havde med det samme rettet sig op og spurgt, hvad han
mente med det, og så havde han fortalt, at hans svigerinde havde haft en affære med deres havemand.
-	Jeg forstod aldrig, hvorfor min bror fandt sig i det.
Men tænkte, at det måske dulmede hans egen samvittighed over at bruge så lidt tid sammen med familien.
Al vreden var forsvundet fra hans stemme.
Men hvad har det med Dorthe at gøre?
havde Camilla spurgt.
- Hvad mener du med, at Helene skyldte hende et barn?
Camilla tværede cigaretten ud med hælen og skuttede sig.
Så rejste hun sig fra bænken og gik sammen med Charlie tilbage mod hotellet, mens hun spekulerede over Kenneth Funchs svar.
Han havde først sagt, at han ikke rigtigt mente noget, men så fortalte han, at havemanden havde gjort Dorthe gravid, inden han begyndte at gå i seng med Helene.
-	Jack og Dorthe skulle have et barn sammen, men da Dorthe tabte barnet, var han allerede videre med Helene.
Jeg ved det, fordi Kristian var bange for, at han også skulle gøre hans kone gravid.
Da hun havde afsluttet samtalen med broren, havde hun skrevet en sms til Louise, men der var ikke kommet noget tilbage.
Da Dorthe mistede sit barn, havde hun også mistet Jack til Helene Funch.
Camilla var våd ind til skindet, men besluttede at køre ud til Jack Skovby, selvom klokken var over otte.
Det var hundene, der havde fundet Simon Funch.
De var trukket ud i kæder fra kroen i retning mod Nørre Vornæs, hvorefter kæderne med nogle af landets bedste sporhunde og hundeførere havde fordelt sig for at gennemsøge Vornæs Skov.
Louise fik på afstand øje på Eiks tændte baglygter i rabatten et stykke fra gården.
Hun satte farten ned og trak ind bag ham og ventede, til han et øjeblik efter satte sig ind ved siden af hende.
-	Hundene har markeret, sagde han, strøg regnen væk fra håret og pegede op mod lyset i en gård.
I det samme gik bilens bagdøre op, og Lene Borre og Niklas satte sig ind på bagsædet.
De havde hele dagen fulgt eftersøgningsholdene og med det samme kontaktet Eik, da hundene kom på sporet af drengen.
Det var åbenbart også Lene og Niklas, der havde insisteret på, at ingen rykkede ind, før Louise ankom.
-	Vi ved med sikkerhed, at Simon har befundet sig på gårdspladsen, og mener, det er sandsynligt, at han nu befinder sig i huset, meddelte Borre.
Louise kunne høre på hendes stemme, at hun frøs.
Niklas fortalte, at hundeførerne netop havde trukket sig tilbage for at lade dem komme til.
-	Hvem ejer gården? spurgte Louise og vendte sig om mod bagsædet.
-	Jack Skovby, svarede Lene Borre.
Hun mærkede Eiks blik, mens hun forsøgte at samle tankerne.
Hun kunne ikke helt greje Jack, men hun bøjede ikke nakken for Eiks vedvarende blik, i stedet rankede hun sig og begyndte at fordele rollerne.
-	Borre og Niklas tager det udenoms, og vi to går ind, sagde hun og nikkede til Eik.
Lige nu ville hun skide på, om det var hans eftersøgning.
Det var hendes drab, og forsvindingssagen hørte til hendes efterforskning.
Hun overvejede at vise dem sms’en fra Camilla, men besluttede, at hun først selv måtte høre, hvad veninden mente med, at Helene havde skyldt Dorthe et barn.
Og det måtte vente.
Hun gav Niklas nøglerne til den bil, hun var ankommet i, så han og Lene kunne køre i den.
Niklas og Lene havde knap forladt Eiks bil, før han begyndte.
-	Han var sytten, da han trængte sin far op i et hjørne i værkstedet på gården og huggede kraniet ind på ham med en økse, mens moren og en lillesøster befandt sig inde i huset, fortalte han.
- Efter mordet gik han ind i køkkenet og fortalte sin mor, hvad han havde gjort.
Du har læst op, kan jeg høre, nøjedes hun med at sige, men mærkede alligevel, at det bed på.
På grund af Grete Millings død havde hendes dømmekraft måske nok været slået lidt ud af kurs, da hun drak med Jack i krostuen.
Men farlig?
Sådan opfattede hun ham ikke.
Vejen slog en blød bue, og i lyset fra billygterne så hun en smal stribe indhegnet græsmark foran den trelængede, stråtækte bindingsværksgård.
Hundeføreren, som havde fundet sporet af dren-
gen, havde rapporteret, at han var trukket hen over marken langs Vornæs Skovvej og var fortsat frem mod gården.
En anden var gået bag om Jack Skovbys ejendom, men sporhunden havde reageret, da de passerede indkørslen.
Hundeføreren mente ikke, at der var nogen hjemme på ejendommen, da hunden markerede.
Han havde trukket sig tilbage og meldt ind til Lene Borre, som på det tidspunkt befandt sig bag ham.
Et sted på Søren Lolksvej, havde han forklaret.
Nu holdt Jack Skovbys Land Rover foran huset, og der var lys i de fleste vinduer.
Da de kørte ind på gårdspladsen, tændtes en kaskade af udendørslys, og Louise noterede sig, at Jack Skovby måtte have sat den store gård i stand for nylig.
Det hvidkalkede murværk stod stadig skarpt til de sortbejdsede bjælker i bindingsværket.
Hun tænkte på, hvor mange af pengene til den renovering der var kommet fra Helenes mand.
Det var holdt op med at regne, da Louise og Eik gik hen til huset.
Hun mærkede Eiks arm, da han rakte ud og holdt hende tilbage.
- Få det til at lyde som ren rutine, sagde han lavt, som om nogen kunne høre dem.
- Hvis han nægter kendskab til drengen, presser vi ham ikke, men kommer i stedet tilbage med en dommerkendelse, så vi kan ransage ejendommen.
Louise nikkede og var enig, koncentrationen lå som en let sitren under huden, og hun bemærkede, hvordan Eik tjekkede sit tjenestevåben, indeir de fortsatte op mod fordøren.
De var stadig et par meter fra trappestenen, da døren blev åbnet, og Jack Skovby trådte frem.
Han så kun på Louise, da han trådte til side og bød dem indenfor, som om han havde ventet dem.
Eik holdt sig bag hende, da de trådte ind i entreen, hvor hun så Jacks fleecetrøje hænge på en knage.
Han sagde, at de ikke behøvede at tage skoene af, og bad dem følge med ind i køkkenet.
Han virkede usikker, den der tiltrækkende ro, hun ellers havde følt, man kunne læne sig op ad, var væk.
Louise skulle til at præsentere Eik, da Jack kom hende i forkøbet.
- Jeg skulle netop til at ringe til jer, sagde han igen kun henvendt til Louise.
Han skævede hen mod stuen, men nåede ikke at sige mere, før Louise trådte ind forbi ham og gik hen til stuedøren.
Stuen var bred og aflang, et stort glasparti vendte ud mod haven, og hun mærkede Eik lige bag sig, da hun fik øje på hjørnesofaen og det tændte tv.
Simon Funch sad pakket ind i en dyne og virkede opslugt af en tegnefilm, der lydløst kastede skarpe, flagrende farver ud fra den enorme fladskærm.
Hun genkendte ham med det samme fra de gamle fotografier.
Det fintformede ansigt og de mørke bryn.
Han så hen mod dem, men vendte hurtigt blikket tilbage mod skærmen.
Håret faldt ned over ørerne, men der var ingen tegn på misrøgt i ansigtet, der kortvarigt havde vendt sig mod dem.
Ingen frygt.
Foran ham på sofabordet stod en tallerken med resterne efter en burger med pomfritter, og et par tegneserieblade var gledet ned på gulvet.
Jack holdt sig bag dem, mens hun stod og betragtede drengen.
Han virkede rolig og lod sig ikke anfægte af deres tilstedeværelse.
Han virkede heller ikke ivrig efter at komme væk, tænkte hun og overvejede hurtigt, om hun skulle bede Lene Borre komme ind og sidde sammen med ham, mens Eik og hun talte med Jack, men besluttede i stedet, at det ville give drengen mere ro, hvis han fik lov at hygge sig med tegnefilmen, mens de talte.
Klokken var halv ni, han måtte være træt, og om kort tid ville hans liv endnu en gang blive vendt på hovedet.
Der var noget over drengens tunge pandehår, der mindede hende om Jonas, da han var yngre.
Og selvom hun kun havde fået et lille glimt af hans blik, fik hun en fornemmelse af, at han
for længst havde lært at trække sig ind i sin egen verden og lukke tingene omkring sig ude.
Hun havde ondt af ham.
Og af Helene Funch.
Det ville heller ikke blive let for hende at få sin lille dreng tilbage.
Hun gik tilbage til køkkenet og lukkede døren bag sig.
-	Hvor længe har du været klar over, at drengen befandt sig på kroen? spurgte hun, da hun havde bedt Jack sætte sig ved det brede plankebord.
Der var noget overdrevet og forkert ved alt det moderne og nyistandsatte.
En livsstil, der virkede for dyr og påtrængende til den gamle bondegård.
Som om huset blev tvunget ind i en anden tidsalder.
Hun tænkte igen på de mange penge, Kristian Funch havde overført til Jack.
Hun satte sig over for ham og lænede sig så langt frem imod ham, at hun kunne se den lille, brune plet i hans ene blå øje.
Hans duft lagde sig som en genkendelse i hendes næsebor.
-	Jeg vidste ikke, at han boede der, svarede han og rystede på hovedet.
- Jeg har aldrig set ham før den dag i krostuen.
Eik kom hen og satte sig ved siden af hende.
Hun blev ved med at se på Jack, forsøgte at opfange alle de små vibrationer og signaler i hans ansigt, når han talte.
-	Bullshit, sagde Eik lidt for højt, og de to mænd stirrede længe på hinanden.
Eiks halvlange hår og læderjakken passede på ingen måde ind i det prangende designerkøkken.
Men det gjorde Jacks fremtoning på den anden side heller ikke, tænkte Louise og så Jack trække blikket til sig og ryste på hovedet.
-	Jeg kendte ikke noget til drengen, gentog han.
- Dorthe har ikke fortalt noget om ham.
-	Alligevel er han her, sagde Eik.
- Hos dig.
I din stue.
Jacks blik søgte hen mod Louise, men hun betragtede ham blot afventende.
-	Jeg, begyndte han og vendte blikket ned mod sine hænder, der lå foldet på bordet.
Affarvning fra jord lå langs neglebåndene, og korte rifter løb op langs et par af hans fingre.
- Jeg skulle over og slå græsset på kroen.
Inden jeg kørte fra Bjernemark, ringede jeg til Dorthe for at spørge, om der var andet, der skulle ordnes ud over det med græsset og de buske, hun ville have klippet ned.
Der var også et træ, der skidle beskæres, og så ville hun tale med mig om nogle sternbrædder på bagsiden af kroen.
Hun foreslog, at jeg kom ind og fik en kop kaffe, inden jeg gik i gang med græsset.
Da jeg kom, var der ingen gæster på kroen.
Alt det havde de allerede hørt, tænkte Louise.
Bortset fra hans nye arbejdsopgaver.
Han havde stadig blikket fæstnet på sine sammenflettede fingre.
-	Jeg gik ind igennem køkkenet.
Det gør jeg altid, mest for ikke at forstyrre, hvis der er gæster i receptionen.
Jeg kaldte på hende og fortsatte ind i restauranten, hvor jeg fandt hende på gulvet.
Han sank, og som første gang de traf hinanden, tænkte Louise, at han virkede temmelig berørt over drabet.
-	Jeg løb hen og satte mig på knæ ved siden af hende.
Jeg var med det samme klar over, at hun var blevet overfaldet, og at det var alvorligt.
Jeg ringede 112, og så var det, jeg hørte svingdøren bag mig, og der stod drengen.
-	Simon, afbrød Eik.
- Drengen hedder Simon.
Nu løftede Jack blikket og så på ham, inden han langsomt nikkede.
-	Der stod Simon.
Lige bag mig og stirrede ned på Dorthe.
Jack gned sig voldsomt i begge øjne som for at lede opmærksomheden væk fra, at han var begyndt at græde.
-	Det var voldsomt, sagde han hæst.
- Blodet lå mørkt ud over gulvet, måske gik jeg i chok.
Jeg ville have drengen væk og tænkte
kun på at få ham i sikkerhed.
På det tidspunkt troede jeg, at drabsmanden stadig kunne befinde sig på kroen.
Vi løb sammen ud til bilen og kørte.
Herhjem.
-	Du vidste, at der ikke var flere gæster på kroen.
Og du vidste, at Dorthe ikke havde børn.
Forklar venligst, hvad der fik dig til at tage drengen med, bad Louise og betragtede ham indgående.
Uden for køkkenvinduet gik Lene Borre forbi, hun signalerede til Eik, at han skulle gå ud og fortælle de andre, at drengen befandt sig i huset, og Eik rejste sig og forlod køkkenet.
-	Jeg ville passe på ham, svarede Jack Skovby endelig og lænede sig appellerende ind over bordet mod Louise, så de pludselig var alt for tæt på hinanden.
- Jeg ville ikke gøre ham noget.
Tværtimod.
Jeg var bange for, at der skulle ske ham noget.
-	Så langt kan jeg følge dig, sagde hun.
- Men jeg har svært ved at forstå, hvorfor du ikke fortalte politiet om drengen.
Han nikkede.
Eik vendte tilbage til rummet og satte sig ved siden af Louise, og Jack holdt op med at læne sig ind over bordet.
-	Jeg troede, at det var et barn, Dorthe passede.
Han stod der pludselig, som om han var kommet ud af ingenting.
Jeg ville bringe ham i sikkerhed, derfor tog jeg ham med herhjem.
-	Men du fortalte ikke politiet om ham, gentog Louise.
Han rystede på hovedet.
-	Jeg tænkte, at det var mere trygt for ham her end på politistationen, jeg var jo sikker på, at forældrene hurtigt ville dukke op.
Hun mærkede modviljen strømme ud af Eik og håbede, at han lod hende styre samtalen.
-	Jeg ville jo bare hjælpe.
Jack Skovby støttede albuerne på bordet og gned sine knoer hårdt hen over panden, som om han forsøgte at klare tankerne.
Louise kunne se, at Eik var på vej med et angreb, men sendte ham et advarende blik.
-	Det var først, da I begyndte at spørge ind til børneværelset, jeg blev klar over, at der var noget galt, fortsatte Jack Skovby, og nu lød han presset.
- Som sagt troede jeg, det var et barn, Dorthe passede.
Men da det gik op for mig, at han havde boet på kroen sammen med hende, vidste jeg pludselig ikke, hvordan jeg skulle gribe det an, uden at jeg selv blev sat i forbindelse med drabet.
Jeg trak tiden ud og håbede, at det ville komme frem, hvor barnet hørte til, så jeg kunne aflevere ham.
Bare sætte ham af, så jeg ikke behøvede at blive blandet ind i det.
Han tav et øjeblik, inden han fortsatte:
-	Det var først i dag, da I bad mig komme og være sammen med Helene, at jeg blev klar over, at det var hendes søn.
Han virkede ikke længere så sikker i sin forklaring, tænkte Louise.
Ikke at han famlede efter den.
Det var mere, som om det, han havde gjort, for alvor gik op for ham, nu hvor han blev tvunget til at sætte ord på.
-	Og det slog dig ikke på noget tidspunkt, at du kunne have hjulpet politiets efterforskning, hvis vi havde fået mulighed for at tale med drengen? spurgte Eik iskoldt.
Jack nikkede langsomt.
Men I havde ikke fået noget ud af at afhøre ham, svarede han
så.
Louise løftede spørgende et bryn.
Drengen er døv.
Han kan ikke tale, forklarede Jack.
- Vi kommunikerer ved at pege.
Da vi bestilte mad på grillen, viste jeg ham billederne, og så pegede han.
Jeg har prøvet at spørge, hvor han kommer fra, og jeg ville gerne fortælle ham, at han ikke skulle være bange, men det forstod han ikke.
-	Hvor længe var du sammen med Dorthe? spurgte Eik og rejste sig op.
Så gik han langsomt om på den anden side af bordet og stillede sig tæt op ad Jack og kiggede ned på ham.
Spørgsmålet
overraskede Louise, og hun trak sig lidt for at se, hvor Eik ville hen.
Der gik et stykke tid, inden Jack endelig svarede.
-	Lidt over et år, sagde han Edeligt utilpas.
- Næsten to.
-	Du og Dorthe Hyllested ventede et barn sammen, fortsatte Eik.
- Men du gik fra hende.
Skete det, da du opdagede, at hun var gravid?
Jack flyttede sig uroligt på stolen og så nu helt opgivende ud.
Hun ønskede sig et barn, begyndte han og så op på Eik.
- Det gav jeg hende, og det var en stor sorg for hende, da hun mistede det.
-	Men da Dorthe Hyllested aborterede, var du allerede videre til den næste dame, ikke?
kom det skarpt fra Eik.
- Du var der ikke for hende i hendes sorg, vel?
Louise så på Eik, det var første gang, hun oplevede ham så kontant.
-	Fordi, fortsatte han hårdt, - på det tidspunkt havde du nemlig indledt et forhold til Helene Funch.
Jack Skovby nikkede, og Louise tog over.
-	Hvordan sluttede dit forhold til Dorthe? spurgte hun og bandede inderligt over, at hun ikke havde ringet til Camilla, i det øjeblik hendes sms tikkede ind.
Nu sad hun her og var langt bagud i forhold til Eik.
-	Det sluttede rimelig fredeligt, svarede han på en måde, der tydeligt indikerede, at det måske havde været mest fredeligt for ham.
-	Jeg forelskede mig i Helene, og det var jo ikke for at såre Dorthe.
Men den slags sker.
Han slog beklagende ud med den ene hånd.
Eik nikkede ironisk og kiggede sigende på Louise.
-	Var Dorthes mand klar over, at I havde et forhold? fortsatte hun ufortrødent.
Jack nikkede.
-	Kan du sætte lidt ord på? bad Eik utålmodigt.
-	Nils og Dorthe var ikke længere sammen på den måde,
sagde han, som om det forklarede alt.
- De havde det godt sammen som par, men der var ikke noget intimt mellem dem.
-	Så Nils Hyllested var altså indforstået med det? spurgte Eik.
Jack nikkede igen, men tog sig i det og svarede ja.
-	Det var ikke noget, vi sådan talte om, men når han nu ikke selv kunne give sin kone...
Han tav, men de lod ham hænge og ventede på, at han fortsatte.
-	Ja, altså, sagde han og famlede lidt.
- Når han nu ikke selv ville give hende et barn, havde han åbnet for, at hun kunne se andre.
Han var indstillet på at tage barnet til sig og være en far for det.
Man kan sige, at jeg var donor til deres barn.
-	Havde I aftalt, at I skulle have et barn sammen, eller var barnet et uheld? spurgte Eik.
- Var det sådan, at da Dorthe blev gravid, trådte hendes mand til for at redde dig ud af den?
Nu lænede Jack Skovby sig vredt frem.
Hun lavede et barn på mig.
Okay?
sagde han højt.
- Dorthe ville have et barn, og det var ikke noget, hun havde indviet mig i.
Jeg troede, hun beskyttede sig.
Det bildte hun mig ind.
-	Gik hun kun i seng med dig for at blive gravid? spurgte Louise og tilføjede, at Nils vel selv kunne have givet sin kone det barn.
-	Nils kunne ikke, svarede han provokerende hårdt, som om han med sin gerning havde ofret sig.
Og det havde han måske også, tænkte Louise.
-	Kunne eller ville han ikke? spurgte Eik.
Han kunne ikke, svarede Jack lidt mere afdæmpet.
- Nils var steriliseret.
Det blev han, allerede inden han giftede sig med Dorthe.
Det var først flere år efter brylluppet, han indrømmede det, og på det tidspunkt havde hun længe troet, at det var hende, der var
noget galt med.
Hun følte, at han snød hende.
Og det gjorde han jo også.
Men Nils var ikke interesseret i kvinder.
Ikke på den måde, men det ved I sikkert allerede.
-	Men alligevel blev de sammen?
sagde Louise.
Han nikkede.
De elskede hinanden, svarede han.
- De var gode sammen.
Et godt makkerpar.
Louise tænkte, at Dorthe måske kunne have fundet sig en ny elsker efter Jack.
-	Prøvede hun senere at blive gravid igen? spurgte hun.
Han trak på skuldrene.
Jeg så ikke så meget til hende, efter vi brød.
Først efter Nils døde, kontaktede hun mig og bad mig komme og hjælpe på kroen igen.
-	Begyndte I så på forholdet igen?
Jack rystede på hovedet.
-	Ikke på den måde, hvis det er det, du mener.
Jeg arbejdede bare og hjalp til.
Der blev stille igen, indtil Louise rejste sig.
-	Du forstår godt, at vi er nødt til at tage dig med på politistationen, ikke?
Han nikkede.
-	Vi kan fremskaffe en dommerkendelse, hvis du ikke selv indvilliger i, at vi må ransage dit hus.
Desuden skal vi have bekræftet, at du talte med Dorthe, som du påstår.
-	Altså, I vil tjekke min telefon, sagde han.
Louise nikkede.
-	Og din computer, sagde hun.
- Vi skal også bede dig redegøre for årsagen til, at Helenes mand, Kristian Funch, har overført i nærheden af 1,4 millioner kroner til din bankkonto.
For første gang i den lange samtale lod han for alvor til at miste fodfæstet, men han kom hurtigt på benene igen.
Han har ikke ‘overført’, udbrød han vredt og lavede gåseøjne-tegnet i luften med begge hænder.
- Han har købt to store landbrugsmaskiner af mig.
Og min arbejdskraft.
-	I givet fald er der tale om maskiner, du aldrig har leveret, sagde Eik og rykkede igen frem mod ham.
- Helene Funch kender ikke noget til den handel, og jeg forestiller mig ikke, at landbrugsmaskiner i den prisklasse lige er til at overse.
Nu trak Jack sig tilbage og foldede afvisende armene over brystet.
-	Jeg siger ikke mere, før jeg har talt med en advokat, kom det vredt.
Det er heller ikke nødvendigt,
sagde Eik og rejste sig.
Louise gik ind til Simon i stuen, mens Eik informerede Jack
Skovby om sigtedes rettigheder, men hun nåede at se farven forsvinde fra Jacks kinder, da Eik sagde, at han var anholdt og mistænkt for drabet på Dorthe Hyllested og frihedsberøvelse af Simon Funch.
Jack kom så hurtigt på benene, at stolen væltede bag ham.
Jeg har sgu da ikke slået Dorthe ihjel, råbte han lige op i hovedet på Eik og slog vredt ud efter ham.
-	Nej, det siger du jo, svarede Eik roligt, og det gik så stærkt, at Louise knap nåede at se bevægelsen, før Jack Skovby lå fikseret på køkkengulvet, mens Eik langsomt satte en plastikstrip om hans håndled.
Inde i stuen var Simon gledet tilbage i sofaen, han havde trukket dynen helt op til hagen, og øjnene glippede mod fjernsynsskærmen.
Der var noget trygt over måden, han havde rullet sig sammen på.
Louise mærkede en dyb medfølelse ved tanken om det, han snart skulle igennem.
-	Hej, Simon, sagde hun henne fra døren bag sofaen.
Han reagerede ikke.
Hun forsøgte igen lidt højere.
Han reagerede stadig ikke, og da hendes mobil i det samme ringede, kom der heller ingen reaktion fra drengen.
Jeg er netop blevet informeret om, at Simon Funch er i god behold, sagde vicepolitiinspektør Grube og roste hende for deres indsats.
- Flot arbejde, og så hurtigt efter pressemødet.
Aviserne nåede dårligt nok at gå i selvsving, før I havde ham.
Det er fandeme godt gået, Rick!
Hun sagde ikke noget.
Heller ikke om, at det faktisk var Eiks eftersøgning og ikke hendes.
-	Jeg har kontaktet døgnvagten, så de koordinerer med de sociale myndigheder, at der bliver sendt en person ind på politistationen, som kan bistå under afhøringen.
Hun havde selv tænkt på, at det var kutyme, at der under en af-
høring af et barn skulle være en person til stede, som barnet kendte godt og følte sig tryg sammen med.
Det kunne være forældre, bedsteforældre eller en pædagog fra barnets institution.
Men drengen havde ingen i hele verden.
-	Simon Funch er døv, fortalte hun Grube.
- Ifølge Jack Skovby har han ikke udviklet et sprog.
Hun kunne slet ikke overskue, hvor ensomt det måtte være for drengen, at han ikke var i stand til at kommunikere.
Slet ikke efter at have været udsat for så voldsom en oplevelse.
-	Er der tegn på, at han har været udsat for overgreb eller misrøgt? spurgte vicepolitiinspektøren.
- Skal han forbi Retsmedicinsk Institut til en personundersøgelse?
-	Jeg synes ikke, der er noget, der tyder på, at han har været udsat for den slags.
Han virker sund og rask og er ikke underernæret, fortalte hun.
- Selvom det er sent, vil jeg foreslå, at vi får fat i en børnepsykolog eller en erfaren forsorgsperson, der kan komme herud og være sammen med ham, indtil de beslutter, hvor han skal anbringes.
-	Anbringes?
gentog Grube.
- Han skal vel hjem til sin mor.
Hun må da være desperat efter at blive genforenet med sin søn.
Har du talt med hende?
Ved hun, at han er fundet i god behold?
Jeg har ikke talt med hende endnu, svarede Louise.
Hun kan komme herind på politigården, så sørger jeg for, at der står én klar til at tage imod hende.
Mon ikke vi skal lade det være op til en professionel at vurdere, hvornår han er klar til at blive genforenet med sin mor? spurgte Louise.
- Mit bud er, at han i første omgang vil blive anbragt på et observationshjem eller hos en plejefamilie, der forstår hans behov.
Men der er vel ingen, der forstår de behov bedre end hans egen mor, indvendte Grube og begyndte at lyde utålmodig.
Der var stille imellem dem, men Louise gav sig ikke.
-	Han skal anbringes i gode omgivelser hos erfarne personer, sagde hun så.
- I første omgang handler det om at tage hånd om ham.
Når han er klar, kan han blive genforenet med sin mor.
Det var tydeligt, at Grube var lodret uenig, men hun holdt fast.
Hun havde lært en del om børn og deres behov i sin tid i Drabsafdelingen, hvor de gennem en årrække havde haft en af landets mest erfarne krisepsykologer tilknyttet.
-	Du glemmer, fortsatte hun, - at det er meget begrænset, hvad et barn kan erindre fra dets første to leveår.
Han kan ikke huske sin mor.
Helene vil være som endnu en fremmed for Simon.
Endelig lod han til at overgive sig.
Men du må tage ud og fortælle hende, at vi har fundet ham, sagde han.
-	Det gør jeg som det første, lovede hun.
-	Nej, først kører du ham herind til Odense, rettede Grube, - og så kan du tage tilbage og tale med moren.
Louise var træt.
Hun mærkede irritationen som små stød i brystet og opgav at pakke mere ind i en sød og omgængelig tone.
-	Simon Funch bliver her, indtil der er fremskaffet en omsorgsperson, der forsvarligt kan tage hånd om ham, afgjorde hun skarpt.
- Eller, endnu bedre, indtil vi finder en kompetent plejefamilie, der har erfaring med døve børn.
Vi ved ikke, om han har lært tegnsprog, men vi skal have fat i en person, der kan forsøge at tale med ham.
Simon kommer ikke ind på politigården, det her skal foregå i private rammer.
Du kan kontakte Eik, når du har fundet dem, der kan tage over herfra.
Vicepolitiinspektøren var tavs, så rømmede han sig stille.
-	Jeg kan jo ikke love, at de sociale myndigheder allerede i aften kan stille med den slags kvalificerede personer.
-	Nej, medgav Louise.
- Men du kan lægge pres på Døgnvagten, og jeg er sikker på, at de sætter himmel og jord i bevægelse, når du
fortæller, at vi har fundet drengen.
Alle, der arbejder i omsorgssektoren, vil være klar til at stå ud af sengen for at hjælpe med at give Simon en smule tryghed efter alt det, han har været udsat for.
Louise kunne selv høre, hvordan vreden gjorde hendes stemme mørk.
Hun var gået et par skridt hen mod sofaen og så, at Simon nu var faldet i søvn og sov som en lille, sammenrullet kugle.
-	Han skal afhøres, fremturede Grube.
- Lige nu kan han være vores vigtigste vidne i drabssagen.
-	Det kommer ikke til at ske i aften, svarede Louise.
- Han bliver her sammen med Eik og mig.
Hun vidste, at Eik ville egne sig bedst til at tage sig af Simon, han havde en flair for at være sammen med små børn, som hun ikke havde.
-	Jeg forstod ellers på Eik Nordstrøm, at Jack Skovby ikke kendte drengen, inden han fjernede ham fra kroen, indvendte han.
- Så Simon føler sig vel ikke mere tryg ude hos ham.
-	Det stemmer, svarede Louise.
- Men lige nu ligger Simon og sover i Jacks sofa.
Han har befundet sig her i huset siden drabet på Dorthe, og han lader i det mindste ikke til at føle sig utryg.
Louise skulle til at afslutte samtalen, da han igen rømmede sig, som om det hjalp ham med at tænke, at han fik klaret stemmen.
-	Ifølge Borre modsatte anholdte sig en ransagning af hjemmet.
Hun ville have lov til at undersøge hjemmet uden dommerkendelse, men jeg stoppede hende.
Den her kan ikke trækkes ind under øjemedets forspildelse, vi har ingenting på ham.
Nu fremskaffer vi en dommerkendelse, og når vi har den, sender jeg et hold derud.
Louise skulle til at protestere over, at han blev ved med at vade ind over hendes faglige grænser, eftersom han selv havde tilkaldt Rejseenheden.
Men hun tog sig i det, da Eik i det samme kom ind i stuen.
Han tændte lyset længst væk fra sofaen og gik hen mod Simon,
længe stod han og betragtede drengen, inden han tog fjernbetjeningen fra bordet og slukkede fjernsynet.
-	Hvem har du sat til at afhøre Jack Skovby? spurgte Louise og tænkte, at den afhøring havde Grube vel også taget kommandoen over.
-	Borre og Niklas, svarede vicepolitiinspektøren.
- De er på vej ind med ham.
-	Sæt Lange til det i stedet, sagde Louise.
- Han vil være god til at håndtere Skovby, og når I har en kendelse, kan du sende Lene Borre og Niklas herud sammen med et hold kriminalteknikere.
Vi skal have gennemsøgt hele ejendommen.
Hun kunne høre, at han tog luft ind, men han sagde ikke mere.
Da Louise ringede fra bilen på vej til Bjernemark, var det Iben, der tog telefonen.
Søsteren fortalte, at Helene var gået i seng, men tilbød med det samme at gå op til hende med telefonen.
-	Vil du ikke i stedet forberede hende på, at jeg er på vej?
-	Har I fundet Simon? udbrød søsteren.
Louise fornemmede, at hun var på vej op ad trappen.
- Er han død?
Louise svarede ikke.
Der blev banket på en dør, og hun hørte den blive åbnet og stemmer, der talte sammen.
Hun står op nu, meddelte lillesøsteren, samtidig med at Louise kørte ind på Helene Funchs gårdsplads.
Hun slukkede motoren og steg ud.
Et øjeblik lagde hun nakken tilbage og stirrede op i det tunge mørke, mens hun forsøgte at samle tankerne.
Gårdens hovedhus var det eneste oplyste på ejendommen, alle andre bygninger forsvandt i mørket.
Selvom Louise var opvokset i Lerbjerg ved Hvalsø, gjorde den sydfynske natsorte stilhed hende utilpas, og hun skuttede sig, inden hun gik op til huset.
Det var Helene Funcli selv, der kom frem i døren, og Louise havde svært ved at aflæse, om det var håb eller frygt, der lå i blikket.
Uden et ord trådte hun til side, så Louise kunne komme ind.
Simons mor var iklædt en blød, grå velourdragt, som fik hende til at se endnu mere sårbar ud, end hun havde gjort i det slidte
havetøj.
Nervøst trak hun lidt i borten på dragtens ærmer for at få den til at strække ud over håndryggen.
-1 har fundet ham, konkluderede hun og flyttede uroligt på sig.
Louise nikkede.
-	Din søn lader til at være i god behold, sagde hun og trådte hurtigt frem for at gribe ud efter Helene, da hun stille begyndte at synke sammen foran hende.
Louise lagde fast sine arme om moren og holdt hende oppe, mens Iben kom til for at hjælpe sin søster ind i stuen.
-	Hvor? spurgte Helene så lavt, at det næsten ikke kunne høres.
Hun var begyndt at ryste, og Louise rakte ud og tog hendes hænder imellem sine.
- Din søn befinder sig i Jack Skovbys hus, fortalte hun.
- Han lader til at have det godt og virker ikke umiddelbart til at have lidt overlast.
Lige nu sover han.
I det samme rejste Helene sig.
-	Jeg vil se ham!
kom det spontant.
Louise bad Helene om at sætte sig igen.
-	Du skal nok komme til at se Simon meget snart, men først skal han afhøres af politiet.
Og han skal også lige have tid til at bearbejde de ting, han netop har været igennem, sagde hun.
-	Taler han? udbrød Helene Funch med håb i stemmen.
Louise rystede på hovedet og fortalte, at hendes søn ifølge Jack
ikke havde noget sprog.
-	Vi er ved at fremskaffe en døvetolk, så vi kan finde ud af, om han har lært en måde at kommunikere på.
Helene Funch sad længe og fordøjede de nye oplysninger om sin søn, inden hun fortalte, at det havde været planen, at Simon skulle have haft indopereret et cochlear-implantat.
-	Det er et høreapparat med en indre og en ydre del, som giver en slags kunstig hørelse, forklarede hun.
- Men det nåede vi ikke.
-	Hvorfor befinder min nevø sig hos Jack Skovby? spurgte Iben
henne fra stolen, og det så ud til, at det først var nu, at den oplysning lod til at trænge ind hos Helene.
-	Var det
Jack, der fandt ham?
spurgte hun.
-	Ja, bekræftede Louise uden at gå i detaljer.
- Han fandt ham og tog ham med sig hjem, så der er han nu.
-	Åh, gudskelov, mumlede Helene.
Louise besluttede at vente med at fortælle Helene Funch, at Jack befandt sig på politigården mistænkt for drabet på Dorthe Hyllested.
Og at han havde holdt drengen skjult.
Men den plan ødelagde søsteren.
-	Hvor? spurgte Iben.
- Hvor fandt Jack min nevø?
Louise nåede ikke at udtænkte et svar, før næste spørgsmål ramte hende.
-	Og hvornår blev han fundet?
Hun kunne se på søsteren, at hun havde regnet ud, at der var noget galt.
At Jack ikke bare var den store redningsmand.
Louise sendte hende et langt blik og håbede, hun forstod, at det ikke var det rigtige tidspunkt.
At der ikke var nogen grund til at udsætte Helene for mere, men i stedet lade hende vænne sig til den nye virkelighed, hvor hendes søn var i live og i god behold.
Men Iben blev ved.
-	Er det ham, der har slået hende ihjel? forlangte hun at få at vide.
- Har han været med til at holde Simon fanget?
Helene Funch løftede blikket og vendte det mod Louise.
-	Hvad mener hun? spurgte hun uden at se på sin søster.
Louise tænkte sig hurtigt om og besluttede, at det ikke hjalp at
pakke det mere ind.
Iben ville blive ved, indtil hun forstod nøjagtigt, hvad der var sket.
Louise lænede sig frem mod Helene.
Jack tog din søn med sig hjem, efter at han fandt Dorthe.
Han fandt ham på kroen.
-	Fandt?
Ledte han efter ham? spurgte Iben.
- Betyder det, at Simon har været hos ham siden drabet på kroen?
Helene Funch reagerede ikke på alle søsterens spørgsmål.
Koncentreret sad hun og betragtede Louise, som om hun var bange for at gå glip af en eneste lille detalje, der handlede om hendes søn.
Louise tog luft ind.
-	Ja, svarede hun.
- Jack siger, at han har passet på ham, fordi han var bange for, at der kunne ske ham noget, indtil politiet fandt frem til den person, der slog Dorthe ihjel.
Endelig skete der noget i Helenes ansigt.
-	Hjemme hos Jack? sagde hun.
- Har min søn været hos Jack, mens I ledte efter ham?
Louise nikkede og kunne se på Iben, at hun også tænkte på, hvor upassende det var, at det var Jack, som havde siddet hos Helene, mens hun selv havde været på vej fra Sjælland til Tåsinge.
Men denne gang var hun taktfuld nok til ikke at sige noget.
-	Hvornår kan jeg se ham? spurgte Helene og lod det andet ligge, som om det var for svært at forholde sig til.
Louise rakte igen ud og tog hendes hænder mellem sine.
-	Der går i hvert fald nogle dage.
Måske en uge, svarede hun.
-	En uge!
gentog Iben bestyrtet.
- Hvorfor så længe?
Louise skulle til at sige noget, men søsteren kom hende i forkøbet.
-	Helene har ret til at se sin søn.
Ret til at være sammen med ham, I må da sørge for, at Simon kommer hjem.
Hun slog ud med hænderne og favnede hele huset i én bevægelse.
Nu var det Louise, der havde lyst til at sende søsteren ud for at lave te, men hun besindede sig.
Helene Funch var begyndt at græde.
Tunge tårer dryppede ned på den mørkegrå velour.
-	Hvem er Simon sammen med nu? hviskede hun.
Min kollega Eik Nordstrøm, svarede Louise.
-	Og Jack?
-	Nej, det er kun Eik, der passer på ham.
Søsteren skulle igen til at sige noget, da Louise vendte sig mod hende.
-	Kan vi lige få lov at være alene et øjeblik, bad hun i en tone, der ikke ventede på et svar.
Modstræbende rejste lillesøsteren sig og gik ud mod køkkenet.
Da hun var forsvundet, så Helene Funch op på Louise.
-	Tror du, Simon kan kende mig? spurgte hun næsten uhørligt.
- Tror du, han kan huske mig og ved, at jeg er hans mor?
Louise tænkte sig om, men besluttede sig for at være ærlig.
Det er ikke sikkert, svarede hun.
- Men kroppen husker, og det kan være, at din duft sætter gang i hans erindring.
Hun tav.
-	Men? sagde Helene, som om hun var klar over, at der kom mere.
Noget, hun ikke ville bryde sig om.
-	Men, gentog Louise og trak vejret dybt, - du skal forberede dig på, at det sandsynligvis vil være Dorthe, han savner.
Dorthe, han sørger over.
Lige nu er det hende, han har mistet.
Og ikke dig.
Hun kunne se en trækning i Helenes ansigt, inden hun vendte ansigtet væk, som om Louise havde slået hende.
-	Derfor, fortsatte Louise, - har du også brug for lidt tid til at indstille dig på den genforening, I to skal igennem.
Jeg kan sagtens forstå, at det vil være svært at affinde sig med, at han ikke med det samme forstår, at du er hans mor.
Du vil være nødt til at give ham plads og tid, selvom det naturligvis er mest oplagt for dig, at han kommer hjem med det samme.
Helene var begyndt at nikke, men sagde ikke noget.
-	Jeg forstår godt, at det her er meget følsomt, og at du savner
ham, fortsatte Louise.
-1 får begge to brug for støtte, når I skal til at finde tilbage til hinanden.
Helene havde trukket hænderne til sig og tørrede tårerne væk fra ansigtet.
-	Men kommer han nogensinde til at opfatte mig som sin mor igen?
Louise burde tøve, men hun nikkede.
-	Ja, det tror jeg, sagde hun.
- Men jeg tror også, det er vigtigt, at du giver ham tid til at bearbejde det, han har været igennem.
Drabet på Dorthe er en voldsom og traumatiserende oplevelse, og det vil kræve, at dygtige og erfarne personer hjælper ham igennem.
Helene nikkede, mens hun grædende så på Louise.
-	Må jeg så slet ikke se ham?
Louise ønskede et øjeblik, at det ikke var hende, der skulle komme med alle svarene.
-	Jeg tror godt, at du snart må se ham, vovede hun at sige, selvom hun ret beset ikke havde nogen som helst indflydelse på det.
- Men i begyndelsen tror jeg, at du må indstille dig på at besøge ham.
Der går nok lidt tid, inden han er klar til at flytte hjem til dig.
Helene sad lidt og stirrede ned i bordet.
Men han lever, sagde hun stille.
Louise nikkede og rejste sig, da søsteren kom tilbage.
Hun havde åbnet en flaske vin og satte glas på bordet.
-	Vent, råbte Helene og kom ud i entreen til Louise, som skulle til at tage sine sko på.
Hun gik hen mod trappen og trak det dårlige ben efter sig, da hun gik op.
Louise hørte en dør gå deroppe, og lidt efter kom Helene til syne igen med en brun bamse i hånden.
-	Vil du ikke være sød at give ham den, bad hun, da hun var kommet ned, og rakte den med rystende hænder frem mod Louise.
Camilla stoppede de to morgenboller i tasken, som hun havde lokket ud af den unge pige, der gik og gjorde klar til morgenmaden på hotellet.
Det var også lykkedes hende at presse en kop kaffe fra personalekanden ud af hende, selvom restauranten endnu ikke var åben.
Hun skyndte sig tilbage på værelset efter Charlie, og så var hun afsted igen.
Hun var efterhånden godt træt af fynske politibetjente, men hun gav ikke op.
Aftenen forinden var hun kørt ud til Jack Skovby for at tale med ham om det barn, han havde ventet med Dorthe Hyllested.
Ude fra vejen havde hun set politibilen på hans gårdsplads og havde også med det samme genkendt Eiks jeep oppe foran huset.
Hun havde med det samme vidst, at noget var under opsejling, og fandt sit pressekort frem, inden hun gik op mod to betjente, der stod ved politibilen.
Det var de samme, der havde afvist hende på kroen, og det tog dem ikke tre sekunder at bede hende forlade gården.
Ude fra bilen havde hun uden held ringet til både Louise og Eik, men efter andet forsøg svarede Eik.
Camilla havde hurtigt sat ham ind i, hvad Kristian Funchs bror havde fortalt om Dorthe Hyllested og Jack, men Eik var hverken til at hugge eller stikke i, da hun bad ham fortælle, hvad der skete inde i huset.
Det eneste,
hun fik ud af ham, var, at han nok kom så sent tilbage til hotellet, at det var bedst, hvis Charlie kunne blive hos hende.
Camilla hjalp den store hund op i bilen.
Hun havde taget sengetæppet med fra hotelværelset, så hun havde noget at varme sig med, hvis hun igen skulle sidde længe og vente.
Efter samtalen med Eik dagen før havde hun holdt stand ude i mørket, selvom det var svært at se, hvad der foregik omkring huset.
Hun havde holdt bilens motor i gang, men var alligevel kommet til at fryse, og hun skulle lige til at køre tilbage til hotellet, da døren til Jack Skovbys hus var gået op.
Hun så, hvordan Eik førte Jack Skovby ud med begge arme på ryggen.
I håndjern, så det ud til.
Betjentene havde været ved at sætte ham ind på bagsædet af politibilen, da Camilla havde løbet op mod huset, mens hun kaldte på Eik.
Hun vidste, at han havde hørt hende, alligevel forsvandt han hurtigt ind i huset og lukkede hoveddøren uden at vende sig om.
Hun havde ringet til vagthavende på politigården i Odense for at høre, om der var nyt i eftersøgningen af Simon Funch.
Det havde hun ikke fået noget ud af, så hun var gået op til huset og havde lagt hænderne mod køkkenvinduet for at se ind, men der var ingen i køkkenet.
Et kvarters tid havde hun gået frem og tilbage ude på den bælgravende mørke landevej med Charlie, mens hun ventede på en ny chance for at finde ud af, hvad der var sket, eftersom de tog Jack Skovby med.
Til sidst frøs hun så meget, at hun overgav sig og var kørt tilbage til hotellet i Troense.
Hendes vækkeur havde ringet klokken halv syv, og det var stadig mørkt, nu hvor hun og Charlie igen var på vej til Jacks gård.
Hun fik med det samme øje på Eiks bil på gårdspladsen, desuden var to politibiler kommet til.
Hun lod Charlie blive i bilen og steg selv ud og gik op til huset.
Camilla havde besluttet, at hun ville blive stående og banke på, indtil Louise eller Eik kom ud og fortalte, hvad der foregik.
Det skyldte de hende fandeme, blev hun ved med at sige til sig selv.
Hun skulle lige til at banke på døren, da hun fik øje på Louise gennem køkkenvinduet.
Hun var sammen med en kvinde med kort, lyst hår.
Camilla trak sig hurtigt væk fra døren, men ikke længere væk, end at hun kunne råbe Louise an.
Hun stod henne ved en hvidmalet indhegning, da Louise trådte ud i det tidlige morgenlys sammen med kvinden med det lyse hår.
De gik hen mod en lille, hvid bil, der holdt bag politibilerne, og Camilla skulle lige til at gå frem imod dem, da døren igen gik op, og Eik kom ud med armen lagt omsorgsfuldt om skulderen på en lille, mørkhåret dreng.
Først blev Camilla bare stående og så til, mens drengen blev ført hen mod den forreste politibil, men så fik hun hurtigt mobilen frem for at tage de allerførste billeder af Simon Funch.
Hun zoomede ind og så den lille dreng række ud for at røre ved politibilen.
Hun så, hvordan Eik lod ham gå en runde omkring bilen, inden han åbnede den bagerste dør, og så lagde hun mobilen ned i sin taske igen uden at have taget et eneste billede.
Hun begyndte at gå tilbage mod sin bil.
-	Vent, hørte hun pludselig Louise kalde og vendte sig.
-	Hej, sagde veninden, da hun nåede hen til Camillas bil.
- Undskyld, jeg ikke har ringet tilbage, pludselig gik det stærkt.
-1 har fundet ham, konstaterede Camilla og kiggede på politibilen, som i det samme trillede forbi dem.
Louise nikkede.
Men vi har brug for mere tid, inden det slipper ud.
Veninden lignede udskidt æblegrød, konstaterede Camilla.
De
kendte hinanden så godt, at hun med det samme kunne se, at Lou-
ise ikke havde sovet og befandt sig på kanten, hvor der ikke skulle meget til at vælte hende.
Hun nikkede og lovede modvilligt at holde på nyheden.
Men så må du give mig noget andet, sagde hun.
- Du gad ikke engang at svare, da jeg skrev, at I skulle undersøge, om Dorthe måske havde følt, at Helene skyldte hende et barn.
Louise nikkede og undskyldte igen, at hun ikke havde reageret på de beskeder, Camilla havde sendt.
-	Hvis der er noget kød på den teori, lover jeg, at du får besked, sagde hun.
- Men ikke drengen.
Giv os lige en chance for at tale med ham og få ham undersøgt, inden pressen kaster sig over os.
Camilla følte, at Louise holdt hende ud i strakt arm, og følte sig stødt.
Hun havde indfriet sit løfte om ikke at skrive noget, da de fandt børneværelset på kroen, og nu hvor hun havde fundet en kobling mellem Dorthe Hyllested og Helene Funch, holdt Louise hende igen ude.
-	Hvad har du så til mig? spurgte hun køligt og gik hen til bilen for at lukke Charlie ud.
I samme øjeblik den store schæfer opdagede Louise, sprang den hen mod hende og var ved at vælte hende ind i hegnet af begejstring.
Louise så overrasket på hunden og satte sig ned for at gengælde kærligheden.
Hun virkede virkelig udkørt, så Camilla tog sin taske ud og rakte veninden et rundstykke.
Hvis du ikke vil tale om drengen, så fortæl om familien Funch og Dorthe Hyllested, bad hun, mens Louise rejste sig, og Charlie gik hen for at tisse op ad en hegnspæl.
Veninden tog imod morgenbrødet og tøvede lidt.
Hun så et øjeblik ud over markerne, som om hun forsøgte at opdele, hvad der kunne tåle at komme ud, og hvad politiet skulle holde for sig selv.
-	Vi ved, at der var en forbindelse mellem Nils Hyllested og Kristian Funch.
Kristian har overført et meget stort pengebeløb
til Nils, men vi kan ikke finde en forklaring på, hvad de penge er blevet brugt til, eller hvor de er blevet af, sagde hun, og Camilla var udmærket klar over, at Louise kun gav den her luns, fordi hun selv ville få noget ud af, at Camilla begyndte at grave i, hvad der var sket med pengene.
-	Skete det, dengang Kristian Funch begyndte at dræne sit firma?
Louise nikkede og fortalte, at Funch også havde overført meget store beløb til Jack Skovby.
-	Har det noget at gøre med drengen? spurgte Camilla.
-Vi ved stadig ikke, hvad der er foregået mellem Kristian Funch og de to mænd, eller hvordan deres forbindelse har været.
Det forsøger vi at få afklaret.
Vi har lige nu Jack inde til afhøring, så vi venter på at få en forklaring fra ham, der forhåbentlig kan kaste lys over deres relationer.
Camilla nikkede lidt for sig selv og fiskede også det andet rundstykke op af tasken og rakte det til Louise, som allerede havde spist det første.
Så de penge, Kristian Funch trak ud af sit firma, overførte han til Jack Skovby og Nils Hyllested, konstaterede hun, mens Louise tog imod brødet.
Louise nikkede, og selvom hun ikke sagde det højt, var Camilla godt klar over, at Louise mente, at det kunne være en god idé at se lidt nærmere på, hvad Kristian Funch havde foretaget sig i tiden op til flystyrtet.
Louise rakte ud og gav hendes arm et klem.
-	Jeg er glad for, at du forstår, vi er nødt til at passe på drengen.
Camilla nikkede og så efter hende, da hun gik tilbage mod hu-
set.
Eva Nørgaard kom frem i hoveddøren, da Camilla parkerede foran bondehuset.
Hun havde ringet, inden hun forlod Jack Skovbys gård, og spurgt, om hun måtte komme forbi, selvom klokken ikke var mere end otte.
Eva lød, som om hun havde været vågen længe og havde også med det samme sagt, at Camilla var velkommen, hvis hun tog mælk og lidt brød med på vejen.
Datteren havde overnattet hos hende, og hun skulle selv til at cykle afsted efter morgenbrød.
-	Hej, sagde Camilla og rakte posen med morgenbrød, juice og mælk frem.
Det passede hende fint, at Lea var til stede, for søsteren vidste uden tvivl mere om sin brors privatliv end deres mor.
-	Jeg har lige hørt, at politiet hentede Jack i aftes, er det derfor, du kommer? spurgte Eva og bød hende indenfor.
Varmen fra stuen mødte Camilla allerede i den lille gang, hvor hun tog sine støvler af.
Hun rystede på hovedet.
-	Jeg kommer for at tale lidt mere med jer om Aske, sagde hun og hilste på Lea, som lå i sofaen med blikket mod mobilen.
Den unge kvinde trak sig op at sidde og nikkede til Camilla.
Hun havde et forvasket joggingsæt på og en tyk striktrøje over, selvom kakkelovnen buldrede henne ved væggen.
-	Er du okay? spurgte Camilla den unge kvinde.
- Jeg hørte det om stigen, men jeg er da glad for at se, at politiet ikke beholdt dig.
-	De tror ikke på, at det var mig, der gjorde det.
-	Jeg fik anbefalet en forsvarsadvokat, sagde Eva, som om det krævede en forklaring.
- Det var børnenes far, der kendte én, og han sagde lige fra starten, at der ikke var beviser for, at Lea havde nogen skyld i ulykken.
Men vi behøver jo ikke beviser, snerrede datteren irriteret.
- For jeg sagde jo, at det var mig.
Eva sendte Camilla et hurtigt blik, og Lea sank tilbage i sofaen og koncentrerede sig igen om mobilen.
-	Det er jo frygteligt med den lille Funch-søn, sagde Eva, mens hun satte vand over og tog et glas neskaffe ud af et skab.
- Politiet var her igen i går, men jeg kunne ikke hjælpe.
Jeg håber virkelig, at de finder ham.
Jeg kan slet ikke forstå, at han skulle have boet på kroen hos Dorthe i al den tid, hvis det ellers passer, hvad aviserne skriver.
Hun vendte sig mod Camilla med et vågent blik.
-	Passer det?
-	Det lader det til, svarede hun.
-1 hvert fald er det politiets teori.
Eva råbte ind til datteren, om hun også ville have en kop kaffe.
-	Bare juice, svarede Lea fra sofaen.
-	Der var åbenbart en del, jeg ikke vidste om Dorthe, selvom jeg troede, jeg kendte hende.
Eva rakte Camilla mælken.
Morgenbrødet var kommet op i en kurv, og Eva fandt tre tallerkener og knive frem.
Så åbnede hun køleskabet og tog smør og hjemmelavet syltetøj ud.
-	Vi sætter os ind i stuen, sagde hun og bar bakken ind.
Lea havde sat sig over til spisebordet.
Hun virkede bleg og modløs, og Camilla blev overvældet af medfølelse med den unge pige, der tydeligvis var gået i stykker efter brorens død.
De satte sig til rette, inden Camilla tog hul på det, hun ikke havde følt, hun kunne spørge om i telefonen.
Nu vendte hun sig mod Eva, som sad med kaffekruset mellem hænderne.
-	Fik du udstedt en skifteretsattest efter din søns død, så du selv kunne bestyre boet efter ham?
Lea reagerede ikke på spørgsmålet, men Eva nikkede.
-	Det var jo ikke, fordi der var så meget at bestyre, svarede hun.
- Men Aske havde lidt penge, og så var der bilen, han havde købt et års tid inden sin død.
Hun gik i stå, og Camilla nikkede opmuntrende for at få hende til at fortsætte.
-	Min eksmand sagde med det samme, at han ikke ville have noget efter Aske.
Derfor mente jeg godt, at jeg selv kunne håndtere boet.
Mit ønske var, at Lea fik alt, hvad hendes bror efterlod sig.
Lea så ikke på dem, mens moren talte, men hun kiggede op fra sin tallerken, da Camilla spurgte, hvor mange penge der havde stået på Askes konto, da han døde.
Jeg ved godt, at det er et meget privat spørgsmål, skyndte hun sig at tilføje.
Eva og Lea så hurtigt på hinanden.
-	Omkring 80.000 kr., svarede søsteren.
- Og så skulle der betales arveafgift.
-	Den bil, han købte, betalte han den kontant? spurgte Camilla
så.
De udvekslede igen blikke, inden de begge nikkede.
-	Vi har selv talt om, hvor pengene mon kom fra, indrømmede Eva.
- Han var jo kun lige blevet færdig i gymnasiet, da han blev
syg-
Der blev igen stille i stuen, og hun bemærkede, hvordan Lea var holdt op med at tygge på den bid, hun lige havde taget i munden.
Det her er naturligvis meget fortroligt, og jeg respekterer selvfølgelig, hvis I føler, at jeg går for tæt på, fortsatte hun.
- Men jeg vil spørge, om I vil have noget imod, at vi ser på Askes gamle kontoudtog sammen.
-	Vi har ikke koden til hans NemID, sagde Lea med det samme, som om hun allerede havde prøvet.
Camilla nikkede og sagde, at der var en anden måde, de kunne få adgang på.
Hun så på Eva.
-	Hvis du fik udstedt en skifteretsattest i forbindelse med boet efter din søn, kan vi gå ind på e-Boks.
På deres hjemmeside uploa-der man attesten, og så kan vi ad den vej komme ind og trække hans kontoudtog, forklarede hun og kunne se, at der var vakt en interesse i Leas blik.
Lea bøjede sig over en lille weekendtaske, der stod på gulvet ved siden af sofaen, og trak en computer op, mens hun bad sin mor finde attesten frem, som om tiden var ved at løbe fra dem.
Eva gik hen til en kommode ved siden af kakkelovnen og tog en mappe op af skuffen.
Lidt efter rakte hun attesten til sin datter, der allerede havde åbnet sin bærbare computer og var i gang med at taste ind.
Det gik så hurtigt, at det næsten så ud, som om hendes fingre svævede over tasterne.
Camilla rykkede over i sofaen ved siden af hende.
Sammen sad de lidt og studerede hjemmesiden.
Det er nok din mor, der skal logge ind på sin e-Boks, sagde Camilla så og flyttede sig, så Eva kunne komme over og sidde mellem dem.
Moren lagde sin mobil i skødet, da hun havde tastet sin NemID og swipet koden på mobilens NemID-app.
Hun lod ikke helt til at forstå, hvad Camilla havde gang i, men Lea greb morens mobil, tog et billede af skifteretsattesten og overførte billedet til computeren.
Camilla trak sig lidt, så hun ikke sad og stirrede lige ned i de personlige dokumenter i Eva Nørgaards e-Boks.
-	Hvad gør man så? spurgte Lea og så hen mod Camilla.
-	Prøv at skrive skifteretsattest, foreslog hun uden at kunne se, hvad der kom op på skærmen.
Leas tunge sad koncentreret i mundvigen, mens hun tastede.
Der er en formular, mor skal udfylde.
Og der står, at det kan tage op til ti dage, sagde hun skuffet og gik i gang med at uploade attesten.
Pis, tænkte Camilla og foreslog, at de udfyldte formularen, og så måtte de bare vente.
-	Den tror jeg altså, at jeg allerede har udfyldt i forbindelse med boet, udbrød Eva og pegede på skærmen, hvor der nu stod en meddelelse om, at attesten var uploadet og blev behandlet.
Camilla skulle lige til at smøre et rundstykke fra brødkurven, da Lea udbrød, at det var blevet godkendt, hvorefter hun begyndte at lede efter sin afdøde lillebrors kontoudskrifter.
-	Hvornår skete overfaldet ude i hytten? spurgte Camilla og brød den koncentrerede stilhed.
-	August 2016, kom det prompte fra Eva.
-	Prøv at gå helt tilbage til det efterår, bad Camilla.
- Hold øje med, om der skulle være overført et beløb på 100.000 kroner på et tidspunkt derefter.
De kiggede begge to lidt overrasket over på Camilla, men så nikkede Lea og trykkede sig igennem de seneste to et halvt års kontobevægelser.
-Ja, udbrød hun.
- Der er overført 100.000 kroner til Askes
konto den 30. august 2016.
Hendes øjne blev blanke.
Hun rakte computeren over mod Camilla og tørrede hurtigt tårerne væk.
Camilla tog et billede af pengeoverførslen og af Askes kontonummer.
Endelig gik sammenhængen op for Eva.
-	Vil det sige, at nogen betalte min søn for ikke at melde overfaldet til politiet? spurgte hun og så på Camilla for at få det bekræftet.
Camilla nikkede.
-	Der står ikke noget navn i forbindelse med overførslen, kun et kontonummer, sagde Lea, mens Camilla sendte en sms til Louise.
"Kristian Funch overførte 100 k til Aske Nørgaard - oldfruens søn.
Ring”
Denne gang gik der knap ti sekunder, før Louise ringede tilbage.
Camilla gik ud i køkkenet, hvor hun fandt billedet af kontoudtoget frem.
Hun gav Louise Askes kontonummer og læste bagefter det nummer op, hvorfra pengene var overført.
-	Overførslen skete, præcis ti dage efter Aske blev voldsomt mishandlet af den mand, han var sammen med ude i kroens skovhytte.
Undersøg, om Helenes mand skulle have booket hytten den weekend, foreslog Camilla.
-	Der er ingen navne på de reservationer, svarede Louise.
- De figurerer alle i systemet under navnet Jens Jensen.
Camilla hørte, at veninden tastede på en computer, mens de talte.
-	Hvor er du? spurgte Louise.
Hos Eva og Lea.
Vi har lige gennemgået Askes kontoudtog.
Efter at du fortalte om det store pengebeløb, tænkte jeg, at det måske hang sådan sammen.
-	Det er ham, mumlede Louise i røret.
- Pengene til Aske Nørgaard er overført fra samme konto, hvorfra der også er overført store beløb til Jack og Nils Hyllested.
Camilla opdagede, at Lea var kommet ud i køkkenet til hende.
-	Jeg taler med Helene og hører, hvad hun kender til skovhyt-
ten, sagde Louise.
- Lige nu er vi også ved at finde frem til, hvad der blev af de 700.000 kroner, Kristian Funch overførte til Nils.
Det lader til, at de systematisk er blevet hævet i mindre portioner på under 10.000, så det ikke udløste bankens opmærksomhed.
Sig til Eva Nørgaard, at vi gerne vil tale med hende igen.
Enten kan jeg sende en betjent ud, eller også kan hun komme ind på politistationen i Svendborg.
Desværre har jeg ikke selv mulighed for at tale med hende, da vi skal i gang med at afhøre Simon Funch.
-	Jeg giver besked, lovede Camilla og skulle til at afslutte, da Louise spurgte, om hun kørte tilbage til København.
-	Nej, svarede hun.
- Jeg bliver herovre til i morgen.
Jeg vil prøve at få et interview med Helene Funch.
-	Det kan du ikke, svarede Louise skarpt.
- Vi har frarådet hende at tale med pressen.
Hendes stemme blev lidt mildere, da hun foreslog, at de spiste aftensmad sammen på hotellet, hvis det kunne komme til at passe.
Camilla var godt klar over, at det var venindens måde at sige tak og undskyld på.
Hun var også godt klar over, at det var meget lidt sandsynligt, at det kom til at passe, nu hvor politiet skulle endevende, hvor meget Kristian Funch havde haft at gøre med Strammelse Kro inden sin død.
Og hvor meget kroparret havde haft at gøre med ham.
Inde i stuen var Lea sunket sammen i sofaen.
Hun var bleg, og tårerne silede frem under de lukkede øjenlåg, hun var et menneske i opløsning.
Eva viste Camilla nogle billeder, de havde googlet frem af Kristian Funch, mens Camilla talte med Louise.
På bordet lå også en iPhone.
Eva fortalte, at det var sønnens, hun havde fået den tilbage aftenen før, da politiet var færdige med at gennemgå den.
-	Se, sagde hun og rakte den ind over bordet.
Camilla genkendte med det samme Kristian Funch.
Han stod med siden til ved
spaen bag hytten.
Han havde kun et håndklæde om livet og var i gang med at åbne en flaske champagne.
Han var nok ikke klar over, at Aske tog billedet, tænkte hun.
Evas søn havde også taget et par selfies, ét, hvor han hævede champagneglasset mod linsen, og et med kyssemund og øjekast mod en bar ryg.
Kristian Funchs.
De næste billeder på mobilen var taget på sygehuset.
Han var så forslået i den ene side af ansigtet, at øjet forsvandt i alt det hævede og misfarvede.
Camilla sad længe og stirrede ned på den lille skærm.
-	Det var dét, der skete den nat, der ødelagde ham, sagde Eva stille.
- Alle de synlige spor efter volden forsvandt med tiden, men han helede aldrig indeni.
Han blev selvdestruktiv, og alt det fine forsvandt.
Lea åbnede øjnene.
Hun sad og stirrede lige frem for sig uden at tørre de tårer væk, der stadig silede ned over hendes kinder.
-	Jeg vil ikke have den bil, sagde hun pludselig.
- Jeg vil ikke have noget, han har købt for de penge, han fik af det svin.
Eva rakte ud og lagde en hånd på sin datter.
Camilla mærkede selv den samme vrede.
En voksen, velhavende mand var simpelthen sluppet afsted med at betale sig fra en politianmeldelse.
Hun var godt klar over, at den slags uden tvivl var set før.
Og ville ske igen.
Aske Nørgaard havde ikke gjort noget forkert.
Han var taget ud i skovhytten, fordi han gerne ville være sammen med Kristian Funch.
Fordi han havde lyst.
Og så var han blevet misbrugt og betalt for at holde sin mund.
Han var endt som den store taber i et ulige magtforhold.
Der var ikke flere billeder på mobilen, det var, som om Askes unge liv sluttede efter det, der skete, selvom han først døde flere år efter.
Der var ikke mere, der skulle fotodokumenteres og vises frem.
Ikke mere glæde, der skulle deles eller huskes.
-	Kendte I Kristian Funch? spurgte hun.
Begge rystede på hovedet.
-	Jeg vidste naturligvis, hvem han var, og man hørte jo om ulykken, sagde Eva så.
- Jeg vidste også, at de boede på den store gård derude i Bjernemark.
Men jeg tror aldrig, at jeg har mødt ham.
Ingen havde rørt mere af morgenmaden, da Lea rejste sig og forsvandt ud gennem køkkenet.
Lidt efter hørte Camilla bruseren blive tændt.
-	Jeg tror aldrig, at hun kommer sig over det, sagde hendes mor stille.
- Selv kommer jeg heller aldrig til at tilgive, at et ungt menneskes liv betød så lidt for andre.
-	Det er der ikke noget at sige til, sagde Camilla og lagde en trøstende hånd på Evas arm.
- Det er skævvredet, når nogen mener, at de kan betale sig fra at stå til ansvar for deres handlinger.
Særligt når det er en voksen, der opfører sig sådan over for et barn.
Aske var ikke noget barn, han vidste godt, hvad han gjorde, sagde Eva eftertænksomt.
- Men al hans livsglæde forsvandt.
-	Hvor godt kendte din søn egentlig Nils Hyllested?
Camilla havde fået den tanke, at det kunne være kromanden, der havde afpresset Kristian efter det, der skete i skovhytten.
700.000 kroner var ufatteligt mange penge.
Så mange, at de ikke bare lige skiftede hænder.
Eller forsvandt op i den blå luft.
-	De kendte hinanden, svarede Eva.
- Men jeg tror ikke, at de sås på den måde.
Det er vel det, du mener?
Vandet løb stadig på badeværelset ude bagved, men ellers var huset stille.
-	Jeg mener nærmere, om Nils var på Askes side.
Måske gik han efter Kristian Funch, fordi han ville forsvare din søn.
Der kom en lille trist trækning over Evas mund.
Ikke et smil, bare en trækning, mens hun rystede på hovedet.
-	Ingen var på Askes side, sagde hun stille med en stemme fyldt med sorg.
- Jeg frygter snarere, at det, der skete, fik Aske til at gå over på deres side.
Så han også blev ligeglad.
Med andre.
Camilla sad lidt og betragtede hende og blev enig med sig selv.
Hun var nødt til at blæse på, hvad Louise sagde.
Hun ville tale med Helene Funch.
Ikke om barnet, men om hendes mand, som lod til at have levet et temmelig anderledes liv end det, han gav udtryk for.
Louise så sig om i parcelhusets lyse stue.
Der var pynt i vindueskarmene, og en stor kurv ved siden af den ene sofa var stoppet med garn og igangværende strikketøj i glade farver.
Tine og Henrik Sommer havde været plejeforældre i mere end tyve år.
De var et sted i halvtredserne, vidste Louise fra de oplysninger, hun havde printet ud inde på politistationen.
Ægteparret boede i Tullebølle på Langeland, og Tine var selv født med stærkt nedsat hørelse og mestrede derfor tegnsprog.
Desuden havde de hovedsageligt haft børn med høretab i pleje.
Henrik var socialrådgiver og ansat i Langeland Kommunes børne- og ungeafdeling, hvor han arbejdede med udsatte og sårbare børn.
Hun måtte give vicepolitiinspektør Grube, at det her havde han gjort godt.
For det første havde han skubbet til Døgnvagten i Odense og til de sociale myndigheder, så de allerede tidligt om morgenen havde haft en plejefamilie klar til at modtage Simon Funch.
For det andet var familien erfaren, vellidt og virkede indstillet på at rydde kalenderen for hurtigst muligt at skabe nogle rolige og trygge rammer for den lille dreng.
Tine smilede, da hun kom ind i stuen med kaffe og saftevand.
Der stod en kurv med boller på bordet, og der var syltetøj og pålægschokolade, som om det var noget, man altid havde i huset,
hvis der pludselig kom en lille dreng, der skulle forkæles, på besøg.
Plejemoren talte langsomt og mørkt, som om ordene klumpede sig sammen inde i hendes mund, inden de slap ud, men Louise forstod, og hun gjorde sig umage med selv at tale så langsomt, at Tine kunne mundaflæse.
Han har sovet fint i nat, fortalte Louise.
- Men da han vågnede, græd han.
Vi troede først, at det var, fordi han var sulten eller tørstig, for han blev ved med at række ud med armene.
Ikke mod os, men frem for sig, som om der stod en person, vi ikke kunne se.
En, der ikke kom og løftede ham op.
Eik forsøgte at berolige ham.
Louise havde taget bamsen, som Helene havde givet hende, med.
-	Jeg turde ikke give ham den, for jeg vidste ikke, om det ville udløse et endnu større savn, sagde hun, da Henrik kom tilbage fra badeværelset med Simon.
-	Vi har allerede talt om, at vi vil tilbyde hans mor at komme herud senere i dag.
Bare en time til at begynde med, så de kan møde hinanden.
Man taler om før-sproglige sansninger, som kan vække nogle stemninger til live.
Altså fra tiden før barnet får et sprog.
Så mit håb er, at nærværet og hendes duft måske vil kalde nogle følelser frem hos ham.
Det kan sagtens tænkes, at hendes tilstedeværelse vil virke beroligende på ham, selvom han ikke direkte husker hende.
Men fordi han får genskabt nogle gode erindringsspor.
Og på den måde vil han muligvis opleve en form for genkendelse.
Simon kiggede genert hen mod Tine og morgenmaden på bordet, mens Henrik talte.
Louise tænkte, at det måtte være overvældende for ham med så mange fremmede ansigter.
Han havde taget det pænt om morgenen, da han først var faldet til ro.
Men alle ville selvfølgelig reagere, hvis de vågnede op, og der sad to frem-
mede hos dem.
Simon var krøbet tilbage i sofaen og havde siddet med dynen krammet sammen foran sig, mens han tavst fulgte det hold af politifolk, Grube havde sendt ud for at ransage Jacks hus.
Men kort efter at holdet ankom, fik de besked om, at plejefamilien var klar til at tage imod Simon.
Louise havde insisteret på, at hun og Eik selv ville forsøge at afhøre drengen med hjælp fra Tine og Henrik.
Og det var blevet godkendt, at der kunne undlades en bisidder til Simon, da Henrik selv var professionel.
Tine pegede på en stol ved spisebordet og smilede opfordrende til Simon, mens hun selv trak en stol ud og satte sig på den.
Louise og Eik slog sig ned for enden af bordet og lod Tine og Henrik tage styringen.
Tine pegede på sig selv og sagde: Tine.
Så præsenterede Henrik sig med samme bevægelse.
Så pegede de på ham og sagde: Simon.
Drengen fulgte opmærksomt de to voksnes mundbevægelser og hænder, der talte til ham.
Louise mærkede en klump i halsen.
Plejemoren rakte ud efter kurven med morgenboller, og han tog tøvende imod uden at fjerne blikket fra hendes ansigt.
Hun skar bollen over for ham, så pegede hun på smørret og så afventende på ham.
Simon nikkede og fulgte hendes hænder, mens hun smurte brødet.
Så pegede han selv på pakken med pålægschokolade.
Og Tine lagde et stykke på den ene halve bolle.
Så gjorde hun noget med hænderne og så afventende på ham, men Simon reagerede ikke.
-	Tørstig? spurgte Henrik på den anden side af drengen.
Han løftede venstre hånd og stak tommelfingeren ind i munden.
Simon nikkede og så hen mod kartonen med kakaomælk.
Så tog drengen højre hånd op til munden og lod fingerspidserne pege mod læben.
-	Sulten? spurgte Henrik og løftede tallerkenen op fra bordet for at give den til Simon.
Drengen smilede og nikkede.
Louise blinkede hurtigt og så et øjeblik væk.
Hun fornemmede, at Eik næsten holdt vejret, mens plejeforældrene og drengen søgende prøvede at nå hinanden.
De forholdt sig begge tavse, mens hænder og fingre talte.
Indimellem så Simon ned i bordet.
Han havde spist den halve bolle med chokolade, men rystede på hovedet, da Tine tilbød ham resten.
Nu så drengen op på Henrik, han førte sin lille pegefinger hen over panden.
Slog hånden for hjertet, inden han knyttede begge sine hænder og gned dem mod øjnene.
Louise bemærkede, hvordan ægteparret udvekslede et næsten umærkeligt blik, inden Henrik nikkede til drengen og lagde hånden mod sit eget hjerte.
Så vendte Simon sig mod Tine.
Igen løb han fingeren over panden, samlede sine håndflader og lagde dem mod kinden og lukkede øjnene.
-	Mor sover, sagde Tine højt.
Drengen tog igen hænderne op foran ansigtet, vendte fingrene ind mod sig og sprællede lidt med dem.
Tine afventede, om der kom mere, inden hun nikkede.
Drengen fik tårer i øjnene.
Nu løftede han igen sin lille hånd, og denne gang førte han fingeren tværs over halsen og knyttede igen begge næver, som han pressede ind mod øjnene.
Louise var så bevæget over drengen, at hun besluttede, at de ikke skulle presse ham til mere, end hvad der kom fra ham selv.
Uden at hun nogensinde havde beskæftiget sig med tegnsprog, følte hun, at hun forstod hvert et ord, der var blevet sagt mellem dem.
Det var så rørende at se, hvordan han endelig kunne komme af med alt det, der måtte have fyldt i ham, lige siden han kom ned i krostuen.
-	Spørg, om han så nogen nede i krostuen, da han fandt Dorthe, bad Eik.
Louise var bange for, at de ville afbryde det fine, der lige var opstået mellem de tre, der helt ty deligt havde et sprog sammen.
Tine lænede sig lidt frem mod Simon, hendes blik var alvorligt, da hendes hænder stillede Eiks spørgsmål.
Men denne gang reagerede drengen ikke.
Han sad med store øjne og fulgte hendes bevægelser, men rystede lidt på hovedet og så ned i bordet.
Så løftede han langsomt hænderne og så indtrængende på Tine, mens han slog sig på brystet, holdt om sine arme og tegnede så to cirkler i luften foran sig.
Plejemoren fik en tænksom rynke mellem øjnene og rystede tøvende på hovedet.
Simon gentog, mens han så indtrængende på hende.
Men hun forstod stadig ikke.
Hendes hænder formede et spørgsmål, som han ikke reagerede på.
Tine vendte blikket mod Louise og Eik, og Simon stirrede igen ned i bordet.
-	Det er helt tydeligt, at Dorthe har lært ham noget tegn-til-tale, men jeg tror mest, at de har udviklet deres eget sprog, sagde hun.
-	Det er langtfra alle hans tegn, jeg kan forstå, og det føles indimellem, som om vi taler forbi hinanden.
Som om nogle af de tegn, jeg bruger, betyder noget andet for ham.
-	Vi skal nok lige have lov at bruge lidt tid sammen med ham, så vi kan tale os bedre ind på hinanden, sagde Henrik Sommer.
-	Noget er let at forstå, men det er rigtigt, hvad Tine siger, han har også nogle tegn og en taleform, som de selv må have opfundet.
-	Indtil videre har han fortalt, at han kom nedenunder og troede, at hans mor sov.
Men så var hun død.
Jeg prøvede at spørge, om han havde set nogen gøre hans mor fortræd.
Men han forstod mig ikke.
Og jeg vil gerne have lov til at tale lidt mere med ham om almindelige ting.
Jeg tror, at det vil være godt, hvis vi går en tur sammen eller leger lidt, inden jeg spørger mere ind til, om han så Dorthe blive slået.
Det lyder som en god idé, sagde Eik hurtigt.
Han rakte ud og tog det lave stativ, han havde stillet op på bordet, og slukkede mobiltelefonen, som havde videooptaget samtalen.
De aftalte, at Tine og Henrik først og fremmest skulle forsøge at få drengen til at falde til og føle sig tryg i de nye omgivelser.
Men det er klart, indskød Louise, - at vi er meget interesserede i at høre, hvad han så nede i krostuen.
Særligt er vi interesserede i, om han så andre end den mand, der tog ham med væk fra kroen.
Tine nikkede.
-	Vi skal nok spørge ind til det alt sammen.
Men det er også sandsynligt, at han selv tager hul på det, som han gjorde lige før.
Hvis han ikke har haft nogen at kommunikere med, er det kun naturligt, at han har brug for at komme af med de grufulde ting, han har været igennem.
-	Og vi skal selvfølgelig nok sørge for, at alle samtaler med ham, som handler om de ting, han oplevede på kroen, bliver videofil-met, fuldførte Henrik og nikkede til hende.
-	Tak, sagde Louise og så ud i haven, hvor der både var gyngestativ, legehus og andre sjove ting.
Det måtte være en stor omvæltning, tænkte hun.
I to år havde han haft en verden, der begrænsede sig til Dorthes lejlighed og den lille indhegnede gård bag kroen.
Nu havde verden pludselig åbnet sig, men han stod helt ensom i den.
Hun tænkte også på Helene, som ikke ville have en chance for at tale med sin lille dreng, når de senere på dagen ville blive genforenet.
Da de satte sig ind i bilen, sendte Louise en besked til Lene Borre og meddelte, at de var på vej tilbage til politistationen, så hun kunne deltage i afhøringen af Jack Skovby.
Hun havde bedt Eik køre hende til Svendborg, inden han selv fortsatte for at mødes med Camilla, så han kunne overtage Charlie.
Jack havde tilbragt natten i arresten, men var klokken otte blevet ført tilbage i afhøringslokalet, hvor Lange igen havde taget fat.
Skovby fastholdt, at pengene, der var blevet overført af Kristian Funch, dækkede betaling for to landbrugsmaskiner, som Helenes mand havde købt af ham i foråret 2017.
Lange havde sendt en sms, hvor der stod "Mejetærsker, John Deere S690 (2012).
Traktor, John Deere 6400 med frontlift (2007)”.
Jack Skovby havde tilsyneladende også været i stand til at fremvise en mail fra Kristian Funch, hvor der stod, at han ville lave en bankoverførsel på beløbet.
Men under ransagningen af Skovbys ejendom havde to landbrugsmaskiner, identiske med dem, han efter sigende havde solgt, stået i laden bag hans hus, og begge var stadig registreret i Jack Skovbys navn.
Eik havde været stille, siden de forlod parcelhuset efter at have sagt farvel til Simon og plejeforældrene.
Han lod indimellem blik-
ket glide ud over landskabet, vandet og markerne, men han sagde ingenting.
Det behøvede han heller ikke, tænkte hun.
Det var så tydeligt, at den lille dreng sad i ham.
Hun nåede ikke at tænke, før hendes hånd rakte ud og lagde sig på hans arm.
Hun gav ham et klem og lod den ligge.
Siden deres første sag sammen havde hun mærket, hvordan Eik havde en særlig frekvens, når det gjaldt børn.
Måske fordi han ikke selv havde haft nogen at være der for, tænkte hun.
Steph var 16, da hun kom ind i hans liv.
Måske havde det igen været en påmindelse om, hvor meget han var gået glip af, da han sad over for Simon og så, hvor meget Helene allerede havde mistet af hans barndom.
-	Savner du hende? spurgte Louise og trak stadig ikke hånden til sig, selvom hans venstre hånd slap rattet og lagde sig oven på hendes.
De havde ikke talt om, at Steph var taget tilbage til England for at gøre sin skole færdig.
Det slog hende, at det var sandsynligt, at han var bange for, at hun valgte at blive derovre i stedet for at komme tilbage og bo hos ham.
Han nikkede.
Jeg savner nok mest alt det, jeg ikke fik sammen med hende, sagde han.
- Hendes barndom.
Alt det, der uigenkaldeligt er forbi, og som jeg aldrig kan blive en del af.
Da vi sad derinde, gik det op for mig, hvor voldsomt det vil blive for Helene at opdage, at Simons store savn er rettet mod Dorthe.
Jeg tror ikke, at vi kan forestille os, hvor hårdt det bliver for hende.
Først den enorme lykke over, at han lever, og så sorgen over at opdage, at han ikke aner, hvem hun er.
Hvordan tror du, at hun vil håndtere det?
Jeg har forsøgt at forberede hende, svarede Louise.
- Og det lød, som om hun godt kan forstå, at det kommer til at tage tid.
-	Han sørger jo helt tydeligt over tabet af Dorthe og opfatter hende som sin mor.
Vi bør nok tilbyde Helene nogle samtaler med en krisepsykolog.
Det gør vi indimellem til pårørende i forsvin-
dingssager, hvis de ikke selv har nogen omkring sig, de kan tale med.
Hun har sin søster, sagde Louise, men tilføjede selv, at Iben ikke virkede som den rigtige til at hjælpe.
- Du har ret, der er risiko for, at hun bryder sammen, når hun opdager, at han ikke gengælder hendes umiddelbare kærlighed.
Deres hænder lå stadig sammen.
Eik lod indimellem distræt sin tommelfinger stryge hen over hendes håndryg, og hun nød de korte bevægelser.
-	Men inden vi gør det, skal jeg først trække Helene gennem møllen i forbindelse med hendes mands forhold til den unge Aske Nørgaard, sagde hun og fortalte om samtalen med Camilla.
- Der er foregået noget mellem Aske, Kristian Funch og Nils Hyllested.
Nu er de alle tre døde, vi skal finde ud af, om drabet på Dorthe skal sættes i forbindelse med dem.
-	Og ikke har noget med Simon at gøre, sagde han.
Hun nikkede og kunne se, at Eik tænkte.
Han havde trukket hånden til sig, og hun lod sin egen falde tilbage i skødet.
Der er noget ekstremt indædt og ondskabsfuldt i den måde, Dorthe har opført sig på over for Helene, sagde han så.
- Noget, der kun kan udspringe af voldsom jalousi, sorg eller en vrede, som har slået hendes retfærdighedssans helt ud af kurs.
Så stærke følelser fører ofte mere med sig.
De kan fungere som katalysator og udløse en række andre omstændigheder.
Det har vi ofte set før.
Louise nikkede.
-	Du er sikker på, at det var Jack, der slog hende ihjel, konstaterede hun.
- Tænker du, han opdagede, at hun gemte Simon, og handlede på Helenes vegne?
Eik reagerede ikke, men hun mærkede sin egen tvivl.
-	Eller at han og Helene gjorde det sammen, sagde han lidt efter.
Louise rystede på hovedet.
-	Jeg er helt sikker på, at Helene Funch ikke vidste, at hendes søn levede, da jeg opsøgte hende, sagde hun.
- Hvis Jack fandt ud af det med Simon, og det kom til et opgør med Dorthe, var han alene om det.
Hun lod blikket følge en krans af gyldne trækroner, der stod på bakketoppen ud mod landevejen.
Det er meget muligt, at det hænger sådan sammen, medgav hun, da de havde kørt lidt i tavshed.
- Men det forklarer ikke forbindelsen mellem Helenes mand og Nils Hyllested.
De var kommet hen over Tåsinge og nærmede sig Svendborg-sundbroen.
-	Jeg er ærlig talt også mere interesseret i at få forklaret, hvordan kroparret fandt Simon og havde held med at bringe ham uset tilbage til kroen, sagde han og blinkede af mod Svendborg.
- De mænd virker som en flok usympatiske røvhuller, og noget tyder på, at det er din date, der har trukket i snorene.
De har afpresset Kristian Funch, medgav Louise og ignorerede det med daten.
- Men jeg tror ikke, du har ret i, at de er en flok.
Jeg tror, det var Nils Hyllested og Jack imod Helenes mand.
Det grublede han lidt over, men nikkede så.
Man har virkelig noget på spil, hvis man lænser sit firma og lader sig afpresse for i omegnen af to millioner kroner, indvendte Eik, mens han med hænderne på rattet trykkede et stykke nikotintyggegummi ud af pakken.
-	2,2 millioner kroner, rettede Louise ham.
-	Og som sagt, nu er alle døde.
Ud over din flamme.
-	Stop nu med det dér, bad hun.
- Han er ikke min flamme.
-	Du kender ham da tilsyneladende godt nok til at føle dig fint tilpas i hans favn,
sagde Eik og parkerede.
-	Det var ikke ham, jeg gik ud med, svarede hun irriteret.
- Jeg
tog en drink med Lange.
Og da han gik, kom Jack hen til mig.
Jeg kender ham ikke, og jeg gider ikke høre mere for det.
Louise sprang vredt ud af bilen og gik hurtigt ind på politistationen uden at vente på at se, om Eik fulgte efter, eller om han kørte videre ud for at hente Charlie.
Da døren havde lukket sig bag hende, stod hun et øjeblik og forsøgte at tvinge pulsen ned.
Hun var godt klar over, at det var primitivt at lade sig såre på den måde, men det havde betydet så meget for hende, da hun rakte ud og lod sin hånd ligge i hans.
Og lige nu føltes det, som om han havde pisset en stor, respektløs stråle ud over hendes forsøg på en kærlighedsforsoning.
Louise havde tre kopper kaffe med, da hun bankede på og gik ind i rummet, hvor Jack Skovby sad til afhøring.
Hun var blevet informeret om, at han alligevel ikke ønskede en advokat, selvom han blev afhørt med en sigtets rettigheder.
Han var også frivilligt gået med til, at politiet kunne ransage hans ejendom uden en dommerkendelse, fordi han ikke havde noget at skjule, som han havde sagt.
Hans kraftige, bølgede hår faldt ned over panden, som han sad der foroverbøjet med armene hvilende tungt på bordet.
Han så ikke hen mod døren, da hun kom ind, men kiggede kort op, da hun satte papkruset med kaffen foran ham.
Hun sagde ikke noget, trak bare en stol ud og satte sig ved siden af Lange.
Jack stirrede ned i den ridsede bøgetræsbordplade.
-	Han var en tyran, sagde han, som om han samlede samtalen op, hvor den var blevet afbrudt, da Louise kom ind.
-	Prøv lige at fortælle det sidste forfra, bad Lange og tog en lang slurk af den varme kaffe, som stadig dampede.
Louise betragtede ham, fascineret over, at hans svælg kunne klare det.
Jack så kort hen mod Louise og nikkede så
.
-	Jeg var sytten, da jeg slog min far ihjel, sagde han tonløst.
Det lød som en nøgtern kendsgerning, han ikke forsøgte at lade, som om han angrede.
- Han slog min mor, han slog min lillesøster, og
han slog mig, og sådan havde det været, så længe jeg kan huske tilbage.
Nu så han op igen og foldede sine hænder på bordet foran sig.
-	Altså, det var ikke sådan, at han bare gik rundt og slog, hvis man havde været fræk, eller min mor kom til at sige noget, der gjorde ham sur.
Han slog, når han ville have, at vi skulle gøre, som han sagde.
I stedet for at bruge tid på at bede om noget eller forklare, hvordan han gerne ville have det, så slog han.
Det sparede ham tid, sagde han engang til skoleinspektøren.
Han fortrak ikke en mine, mens han talte.
Mine forældre var engang blevet kaldt til samtale på skolen, fordi min søsters klasselærer havde indberettet, at hun var kommet forslået i skole.
Normalt ville hun aldrig sige noget, men den morgen havde han taget hende med ud i stalden, fordi han ville have hende til at feje staldgangen fri for foder og strøelse, inden hun gik i skole.
Det gjorde hun hver morgen, når han havde fodret.
Men den morgen slog han hende, fordi hun var kommet lidt for sent i gang og forsøgte at skynde sig, så hun ikke også kom for sent i skole.
Han ramte hende, så øjenbrynet sprang op.
Og det gjorde ham altid rasende, når vi begyndte at bløde efter hans slag.
Min mor ville have, at min søster blev hjemme fra skole, men det ville han ikke høre tale om.
Og så var det, at klasselæreren meldte ham til kommunen, fordi de godt vidste, at det var sådan, landet lå hjemme hos os.
Under samtalen lovede min mor, at det ikke kom til at ske igen.
Han tav et øjeblik, inden han så op på Lange.
-	Alle vidste jo godt, at det ikke ville holde, det vidste min far også.
Han forsøgte ikke engang at undskylde eller beklage.
Han sad bare uden at tage til genmæle, fordi han mente, at det var hans ret at afrette sine egne børn.
Min søster var med til samtalen.
Hun fortalte mig om den, da de kom hjem.
Om eftermiddagen gik jeg ud i stalden og slog ham ihjel med øksen.
Nu sank Jack Skovby sammen og gemte ansigtet i hænderne.
Der var stille, kun Lange rørte sig.
Han sad og drejede sit kaffekrus.
Og vil du være sød at gentage, hvordan du slog din far med øksen, bad han så.
Jack fjernede hænderne og stirrede frem for sig uden at se på nogen af dem.
-	Jeg slog ham flere gange i baghovedet med den stumpe side af øksen, sagde han og så på Lange.
Han så ikke på Louise.
Han stirrede enten frem for sig, så ned i bordet eller flygtigt på Lange.
-	Jeg har udstået min straf, og jeg fortryder ikke, hvad jeg gjorde.
Ingen forstår, hvordan det er at leve med en konstant frygt.
Ingen af os var nogensinde os selv, fordi vi altid var bange for ham, bange for at møde ham.
Bange for hans humør og for de slag, der kom ud af den blå luft.
Nu så han på skift næsten ivrigt på Lange og Louise.
-	Det er ikke, fordi jeg skal prøve at lyde hellig, for jeg er egentlig ret ligeglad med, hvad folk mener om det, jeg gjorde dengang.
Jeg gjorde det for at give min mor og min søster et liv.
Et liv, hvor de ikke hele tiden gik rundt og var bange.
Og med tydelige mærker efter hans slag.
Jeg fortryder det ikke, gentog han.
- Min mor blev boende ude på gården, indtil hun kom på plejehjem.
Der bor hun endnu, og jeg besøger hende en gang om ugen.
Hvis min far stadig levede, ville det være hende, der var død.
Min søster giftede sig, hendes mand kommer også fra Tåsinge, men de bor oppe i Frederikshavn nu.
Han lod armene falde ned langs kroppen, løftede ansigtet og mødte dem med et åbent blik, som Louise genkendte: I kan bare komme an, jeg har intet at skjule, og jeg står på mål for mine handlinger.
Meget ædelt, tænkte hun irriteret.
Lange havde skubbet sit tømte krus fra sig og så nu ned i sine papirer.
-	Du har en datter sammen med Christina Hald, fortsatte han.
Nu røg Jacks arme igen op foran brystet, men han nikkede.
-	Isadora er i dag ti år.
Han nikkede igen, og Louise registrerede med det samme
det hårde i hans blik.
-	Du har gennem nogle år forsøgt at få forældremyndigheden over din datter, læste Lange op fra rapporten.
Jack blev ved at nikke.
Hun bor sammen med sin mor i København.
-	Ja, svarede han.
- Hendes mor er uden for pædagogisk rækkevidde, hun er psykisk syg og har vendt min datter imod mig.
Hun har slet ikke ret til at flytte så langt væk med et barn, vi har sammen.
-	Der står her, fortsatte Lange, - at hun har politianmeldt dig for flere voldelige overfald, og at hun har været indlagt til behandling, efter at du har slået hende.
-	Der er ikke noget af dét der, som passer, afbrød Jack.
- Hun har systematisk forsøgt at fremstille mig som psykopat, fordi hun havde fundet en fyr i København.
Jeg ville ikke gå med til, at Isa flyttede så langt væk, og så kom alt dét der pludselig op.
Jeg har aldrig rørt hende.
-	Du har et polititilhold mod at opsøge Christina Hald på hendes adresse i København, blev Lange ved, og nu var den joviale, nordjyske venlighed forsvundet som dug fra solen.
Han så direkte på Jack og ventede.
Hun overreagerer, svarede han bare.
- Jeg har ret til at se Isa, og når Christina ikke overholder vores aftaler, er jeg selv nødt til at hente min datter.
-	Nødt til at tiltvinge dig adgang til hendes lejlighed og fjerne din datter fra sin mor mod begges vilje.
Nu røg han frem i stolen.
Jeg har aldrig gjort min datter noget, udbrød han vredt.
- Det er min ret at se hende.
Hun er også mit barn.
Du skal ikke sidde der og få det til at lyde, som om jeg har gjort noget, som ikke alle fædre ville gøre.
Nemlig at være sammen med sit barn.
Men der er jo en grund til, at du har fået frataget dit samvær med Isadora, sagde Lange roligt.
Jack Skovby pressede læberne sammen og så et øjeblik ud til at have fortrudt, at han havde afslået at have en advokat ved sin side.
De sad lidt i tavshed, inden Louise lænede sig frem.
Jeg vil gerne tale med dig om Kristian Funch, sagde hun og slog om.
- Hvad kender du til hans ophold i kroens skovhytte?
Med det samme kom der noget vagtsomt i Jacks blik.
Der gik et øjeblik, før han svarede.
-	Jeg kendte ikke ret meget til Kristian Funch, sagde han endelig.
- Som I allerede ved, var det mere hans kone, jeg interesserede mig for.
Det glimtede hårdt i hans øjne.
Louise ignorerede hans provokation.
De sad lidt og stirrede på hinanden.
-	Jeg vidste godt, at han kom derude, fortsatte han så.
-	Vidste du også, at han mishandlede Aske Nørgaard og betalte den unge mand 100.000 kroner for at undlade at gå til politiet?
Det her vidste Louise ikke med sikkerhed, men hun gik ud fra, at det hang sådan sammen.
Nu stirrede Jack igen ned i bordet, men langsomt begyndte han at nikke.
-	Jeg vidste ikke, at han betalte ham for at holde mund.
Men jeg vidste godt, at der var sket noget derude, som ingen ville tale om.
Det vidste jeg fra Nils.
-	Vidste Helene det? spurgte Louise.
-	Helene og Kristian havde ikke længere noget sammen.
På den måde.
Det havde de ikke rigtig haft, siden den yngste blev født.
Det var i hvert fald, hvad hun fortalte mig.
Jeg tror godt, hun vidste, at han fik sine behov dækket et andet sted.
Det var i hvert fald min fornemmelse.
-	Vidste hun, at han også var til mænd? spurgte Louise.
Det ved jeg ikke, svarede han.
- Jeg vidste det, for jeg havde hørt det fra Nils.
Han fortalte en aften, at Funch indimellem lejede sig ind i skovhytten.
Sikkert når hans kone troede, at han var ude for at installere alarmer i Jylland.
Det sidste kom hånligt.
-	Jeg fik ondt af hende, sagde han.
- Det kan sgu ikke være så fedt, at ens mand har mere lyst til unge drenge end til den kone, der har født ham tre børn.
Yeah, right, tænkte Louise.
Fik ondt af hende.
-	Vi talte faktisk lidt om det engang, fortsatte han.
- Det var dengang, jeg prøvede at få hende til at forlade ham.
Jeg var blevet forelsket.
Vi var ret vilde med hinanden på det tidspunkt.
Men det ville hun ikke.
Hun sagde, at hun begærede mig og tænkte på mig hele tiden.
Men hun elskede sin mand, og hun ville ikke forlade sin familie.
Det gik op for Louise, at det, han lige havde sagt, var en ret præcis beskrivelse af de fleste af de personer, efterforskningen inddrog.
Dorthe og Nils Hyllested havde tilsyneladende også elsket hinanden og valgte at blive sammen, selvom de begærede andre.
Helene og Jack.
Kærlighed og begær var to forskellige drivkræfter.
Den ene dyb, den anden svær at kontrollere.
Hun tænkte, at unge Aske Nørgaard havde mærket og fulgt sit begær, men han havde aldrig nået at finde kærligheden.
De andre havde fundet en vej i begge dele.
Nils havde været til mænd hele tiden, men havde skabt en ramme sammen med Dorthe, fordi han
ikke magtede at stå ved, at han i de midtjyske omgivelser skilte sig ud, tænkte hun.
Dorthe var blevet gravid med Jack, da hun havde opdaget og affundet sig med, at hendes mand ikke kunne gøre hende gravid.
-	Kristian Funch var ikke homo,
sagde Jack.
- Han tændte bare på det.
Det var i hvert fald, hvad Nils sagde.
Men altså enten er man vel homo, eller også er man ikke homo?
Han kiggede på Lange med løftede bryn.
Nordjyden fortrak ikke en mine, han lod bare Jack snakke og sad sikkert klar til at slå til, hvis der pludselig kom noget, de kunne bruge.
-	Så du mener ikke, at man kan forestille sig, at Kristian Funch og Nils Hyllested faktisk havde fundet sammen og var begyndt at planlægge, at de ville forlade deres koner og begynde et liv sammen?
Et liv uden Helene, børn og det firma, Kristian Funch havde bygget op.
Hun kunne se på ham, at der var noget, han ikke fortalte.
Det virkede egentlig ikke, som om han løj, tænkte hun.
Mere som om han padlede for at undgå at komme ud i særlige områder og afkroge.
Men hun havde svært ved at greje, hvad det handlede om.
-	Altså som par? spurgte han med en blanding af væmmelse og forundring i stemmen.
Louise nikkede.
-	Jeg tænker på det store pengebeløb, Kristian Funch overførte til Nils.
Pludselig slog det hende, at det måske ikke var noget, han kendte til.
Og at det også kunne være en fejl, at hun bragte det på bane.
Hun mærkede Langes blik, men Jack reagerede kun med en let hovedrysten.
-	Det kan jeg ikke forestille mig, sagde han og lød igen mere fattet.
Louise besluttede sig for at køre videre.
- Hvad kan du så forestille dig, har fået Kristian til at overføre 700.000 kroner til Nils ikke så længe efter episoden med Aske i skovhytten?
Nu lukkede Jack af.
Han trak på skuldrene, men blikket søgte væk.
Han vidste det, tænkte hun.
Og hun vidste allerede, at hun ikke fik ham til at fortælle om det.
I hvert fald ikke før, han var blevet mere mør.
Louise rejste sig, meddelte Lange, at hun ville køre ud og tale med Helene Funch, inden hun senere på eftermiddagen skulle genforenes med Simon ovre på Langeland.
Hun holdt øje med Jack for at se, om det bekymrede ham, at hun tog direkte ud til Helene med de oplysninger, han lige havde givet dem.
Men han reagerede ikke.
Der var noget forstemmende over den tunge regn, der slog ind mod bilens forrude, da Louise om eftermiddagen kørte i retning mod Tåsinge.
Jack Skovby var blevet ført tilbage til arresten, og vicepolitiinspektør Grube havde indkaldt hende og Eik til, hvad han kaldte en debriefing, som i virkeligheden bare gik ud på, at han havde taget turen fra Odense til Sydfyn for at meddele, at nu hvor Simon Funch var fundet, havde Grube ikke længere brug for assistance hverken fra Rejseenheden eller Eftersøgningsafdelingen.
Overstrømmende havde han takket for deres fine indsats.
Og så havde han gjort det klart, at hans egen stab af fynske efterforskere tog over og afsluttede sagen.
Louise havde knap nået at forstå, hvad det indebar, før Eik stod lænet ind over skrivebordet i det kontor på Svendborg Politistation, hvor Grube havde sat dem stævne.
Eiks ansigt var så tæt på Grubes, at vicepolitiinspektøren instinktivt trak sig lidt tilbage i den blå kontorstol.
- Det kan du glemme, havde Eik ret bestemt sagt, mens han tyggede indædt på nikotintyggegummiet.
-1 har tilkaldt assistance, og I har taget imod specialenhedens tid og resurser, og den slags forpligter også jer.
Hele svadaen var sluttet med, at han havde belært Grube om nogle regler, som gjaldt, der hvor han kom fra.
-	I Sydhavnen siger vi:
Går man ud sammen, går man også hjem sammen.
Og det er de retningslinjer, vi arbejder efter, og så havde han signaleret til Louise, at de skred.
Hun havde stumt rejst sig for at følge med, ikke fordi hun var bleg for at forsvare sin egen position eller stå på mål for PI 3, hvis allerførste sag ville fise ud i sandet, hvis hun trak sig nu.
Men fordi hun var så paf over Eik, der ellers sjældent hævede stemmen.
Nu var det lykkedes ham at kalde Fyns vicepolitiinspektør for både lille og inkompetent, inden han nåede til det om Sydhavnen.
Men allermest var hun stum over, at han havde raset på hendes vegne.
Selv kunne han slette Simon Funch fra listen over savnede personer.
Han havde både haft succes med at identificere barnet, der boede hos Dorthe Hyllested, og med siden at finde drengen i god behold.
Det var hende, der fortsat stod med en uopklaret drabssag, som mildt sagt ikke rokkede sig ud af flækken.
-	Vi kommer ikke til at gå hjem sammen på denne her, havde Grube spagt pippet.
- Jeg har allerede talt med Søren Velin, og jeg træder selv ind som efterforskningsleder i sagens afsluttende runde.
Så du selv kan stråle i en sag, der endte med at få utrolig meget mere medieopmærksomhed, end du forventede, tænkte Louise vredt, da hun fulgte efter Eik.
Men så var hun alligevel vendt om og var gået tilbage og havde smækket døren op ind til Grube, som stadig sad bag skrivebordet.
- Det bliver mig, der tager med Helene til Langeland, når hun skal genforenes med sin søn, havde hun sagt, inden hun smækkede døren hårdt igen, før han nåede at svare.
En brændende vrede skød op i Louise ved tanken om, at hun kunne have været hjemme sammen med Jonas og Melvin og støttet dem i deres sorg, mens hun i stedet var blevet orkestreret rundt af Grube, den snylter.
Hendes søn havde skrevet om morgenen, at de havde bestilt blomster til kirken.
De havde også bestilt en bårebuket til Grete
Millings kiste, og Melvin havde valgt det tøj, hun skulle have på i kisten.
Dødsfaldet virkede så fjernt, fordi det var sket, mens Louise havde været væk.
Inden hun kørte mod Tåsinge, havde hun ringet til Jonas.
De havde talt sammen hver dag, mens hun var væk, og han havde fastholdt, at han og Melvin sagtens kunne planlægge bisættelsen, uden at hun kom hjem.
Han var flyttet ned til underboen og sov på sofaen.
De hyggede sig, havde han flere gange sagt, og det undte hun faktisk både ham og den gamle mand.
De to havde det rart sammen.
Det havde de også, når hun var der, men alligevel var det noget andet, når det kun var de to.
Det kunne hun mærke.
Eller også var det bare noget, hun sagde til sig selv for at slutte fred med, at hun ikke var kørt hjem.
Helene Funch havde slået en lang dynefrakke om sig og stod og ventede under en paraply foran hoveddøren, da Louise kørte ind på gårdspladsen.
På trappestenen ved siden af hende stod en stor, brun weekendtaske, som hun hankede op i, da hun fik øje på bilen.
Inden Louise kørte til Bjernemark, havde hun rundet hotellet i Troense for at hente sine ting og afregne for værelset.
Hun havde også lagt besked til Camilla om, at sagen nu overgik til Fyns Politi, og at hun kørte tilbage til København senere på dagen.
Veninden havde med det samme ringet, men Louise tog den ikke, så der kom en besked.
"Fortæl,” skrev Camilla.
"Senere,” havde Louise svaret.
Og så var hun blevet ramt af tomhed.
Eik var allerede på vej tilbage mod København.
Inden hun forlod Svendborg, så hun ham lufte Charlie på parkeringspladsen bag politistationen.
Hun havde haft lyst til at kramme ham, forsvinde ind i hans favn og læderjakken, der lugtede af røg.
Men da Eik havde bredt armene ud til et knus, havde hun trukket sig, og det blev en akavet afsked.
Det sved i hende, at Grube havde smidt hende af sagen, og hun vidste, at der var en risiko for, at følelserne ville løbe af med hende.
Så hun havde nøjedes med at sende ham et kort nik, og han havde langsomt ladet armene falde igen.
Hun havde mærket hans blik, mens han blev stående og så efter hende, da hun satte sig ind i bilen.
Men han havde ikke sagt noget.
Og hun havde siddet der længe nok til at høre ham kalde Charlie til sig og se ham bakke den ramponerede jeep ud og forlade parkeringspladsen.
-	Hvordan så han ud til at have det? spurgte Helene som det første, da hun åbnede døren i passagersiden for at sætte sig ind.
- Er han blevet stor?
Louise nåede ikke at svare, før Helene fortsatte:
Jeg har taget de her ting med.
Hun pegede ned mod tasken.
- Han er selvfølgelig vokset fra det, men måske kan det hjælpe ham til at huske.
Allerede i telefonen om morgenen havde Helene gentagne gange spurgt, om hendes lille dreng havde lidt overlast.
Om han havde fortalt noget.
Og om det var muligt at tale med ham.
-	Hvornår tror du, at han kan flytte hjem til mig?
havde hun også spurgt, men det havde Louise afholdt sig fra at gætte på.
Nu hvor hun sad i bilen, og de var på vej, var Helene blevet tavs.
Hun virkede besværet i den store dynefrakke.
Og nervøs.
De var nået hele vejen ned over Tåsinge, før hun vendte sig mod Louise.
-	Tror du, at vi nogensinde finder ud af, hvad der skete? spurgte hun.
- Hvordan de fandt Simon og fik ham med hjem på kroen?
Louise tænkte sig grundigt om, inden hun rystede på hovedet.
-	Nej, svarede hun.
- Det tror jeg faktisk ikke.
Vi kan forestille os, hvordan de har fundet ham, men vi får aldrig vished.
Louise overvejede kort teorien om, at Dorthe havde følt, Helene skyldte hende et barn, men hun holdt den for sig selv.
-	Men tror du ikke, de vidste, at det var vores søn?
-	Det gjorde de sandsynligvis, nøjedes Louise med at svare.
Hun tænkte på redningsvesten, drengen havde haft på, da han drev væk fra sin mor i vandet.
Selvfølgelig vidste kroparret, at han havde været ombord på flyet, der styrtede ned.
Og selvfølgelig vidste de, hvem drengens forældre var.
-	Vi finder heller aldrig ud af, hvor han drev i land, eller hvor længe han lå, inden nogen fandt ham.
Tror du, han var ved bevidsthed?
Hendes stemme var skrøbelig, og Louise forstod hende.
Mens redningsmandskabet havde kæmpet for at redde hende i land, var hendes søn et andet sted drevet ind til bredden.
Louise gik ud fra, at Nils eller Dorthe havde fundet Simon, umiddelbart efter at han var drevet i land.
Men nu kunne Grube selv rode med at finde vidner, der havde set kroparret i området, mens redningsarbejdet fandt sted.
Eller i Vornæs Skov, hvor Simon sandsynligvis var drevet ind til bredden.
De måtte have fundet ham, inden de første eftersøgningshold ankom.
Og havde de været i bil, havde ingen nødvendigvis lagt mærke til, at de havde et lille barn med, da de kørte hjem igen.
Måske var det kun den ene af dem, der havde fundet ham, tænkte Louise og mærkede, at hun selv havde svært ved at slippe forestillingerne om, hvordan det var sket.
Hun tænkte, at det måske først var tænkt som et forsøg på at hjælpe den lille dreng, men så var det pludselig blevet en mulighed, der havde åbnet sig.
Et barn, der var kommet til dem.
En dreng, der formodedes at være omkommet under ulykken.
Druknet.
-	Det er sikkert ikke sundt at tænke for meget over det, sagde Louise, da de kørte over broen til Langeland.
- Det vigtigste er, at din søn lever, og at du får ham hjem igen.
Men I følger vel op på det, der skete dengang? sagde Helene insisterende, og Louise følte en vis tilfredsstillelse ved at sige, at hun helt bestemt syntes, at Helene skulle kontakte vicepolitiinspektør Grube og bede om, at den del blev klarlagt.
-	Du skal bare presse på, sagde hun.
Ikke på et eneste tidspunkt lod det til at interessere Helene Funch, om der var en udvikling i opklaringen af drabet på Dorthe.
For hende handlede det om den uretfærdighed, der var begået imod hende, og det kunne Louise på ingen måde bebrejde hende.
Men det var, som om Dorthe Hyl-lesteds død sivede ud mellem fingrene på alle, nu hvor Simon var blevet fundet i god behold.
De var havnet bag en bred landbrugsmaskine på den smalle vej ud mod Tullebølle, hvor plejefamilien boede, og Louise mærkede Helenes nervøsitet stige.
Hun knugede om hanken på weekendtasken og var sunket ind i frakken og ned i sædet.
Små jordklumper slog op mod forruden fra den tunge maskine foran.
Hendes mobil havde vibreret et par gange, men det måtte vente.
Første opkald var fra Grube, nu var det Lange.
Hun gik ud fra, at han sammen med Lene Borre, Lindén og Niklas var blevet informeret om, at hun var blevet taget af sagen, og at de nu rapporterede direkte til vicepolitiinspektøren.
Men så slog det hende, at Lange selvfølgelig blev påvirket på samme måde som hun selv.
Han ville blive sendt tilbage til Nordjylland uden at have afsluttet sagen og uden at vide, om han var en del af den nye rejseenhed, eller om det havde været en engangsforestilling.
Hun vidste det dårligt nok selv.
Men hun havde tænkt sig at kæmpe for gruppens berettigelse, når hun kom tilbage til København.
Det var jo til syvende og sidst ikke hendes idé.
Der havde været andre, kompeten-, te kræfter bag.
Men de havde glimret med deres fravær, da det kom til at fastholde, at drabssagen lå under hende.
Nu kunne hun se huset.
Der holdt en hvid stationcar ved Tine og Henrik Sommers indkørsel.
Hun satte farten ned og kørte ind til
kantstenen, inden de nåede helt derhen, og vendte sig mod Helene.
Hvis pressen på et tidspunkt opsøger dig, kan jeg selvfølgelig ikke forbyde dig at dele din historie med dem, sagde hun og kiggede hen mod den hvide bil.
- Men jeg vil forberede dig på, at det kan virke meget voldsomt at se sig selv slået stort op.
Og man kommer let til at sige ting, man bagefter føler går meget tæt på.
Det lod ikke rigtig til, at Helene hørte efter.
Hun havde lænet sig frem mod ruden og stirrede stift op mod det gule parcelhus.
Men nu havde hun advaret hende, tænkte Louise og var egentlig overrasket over, at pressen ikke allerede havde kastet sig over drengens mor.
Hun kørte forbi den hvide bil og drejede op ad indkørslen, hvor hun slukkede motoren.
I det samme gik døren op, og Henrik kom frem for at tage imod dem, men Helene Funch sad urørlig og stirrede lige frem for sig.
Louise lagde en hånd på hendes arm og gav den et klem.
-	Det bliver fint, sagde hun.
- Du behøver ikke at gøre noget eller sige noget.
Du skal bare være der.
Giv ham tid, snak med ham.
Tal med plejeforældrene, og husk, at Simon først lige er kommet hjem til dem i dag, det hele er nyt for ham.
Det har været en turbulent uge fyldt med fremmede ansigter.
-	Jeg tilgiver aldrig Jack, at han ikke afleverede min søn til mig, sagde hun mørkt.
- Han af alle mennesker ved, hvor meget jeg lider.
Han ved, at min verden brød sammen.
Jeg forstår ikke, hvordan han kunne gøre det imod mig.
Vi elskede engang hinanden.
Hun talte nok mest til sig selv, tænkte Louise.
Alligevel gik det lige ind.
Den mand, hun havde stolet på, ham, hun betalte for at få det hele til at fungere.
Elskeren, hun havde været så ivrig efter at se, så hun havde presset sin mand til at flyve under dårlige vejrforhold.
Der var ikke noget at sige til, at hun følte sig svigtet.
-	Jeg kan ikke lade være med at tænke på, fortsatte Helene, - om Jack gjorde det sammen med Dorthe.
Om det var noget, de var sammen om?
-	Jack fastholder, at han ikke kendte noget til Simon.
At han ikke var klar over, at der boede et barn på kroen, sagde Louise og forsøgte at trøste.
-	Selvfølgelig vidste han det, svarede Helene med dirrende stemme.
- Hvorfor skulle min søn ellers have affundet sig roligt med at bo hos ham?
Hun vendte ansigtet mod Louise, som om det var hende, hun anklagede.
Fordi det er en tillidsfuld og rolig dreng, du har, tænkte Louise, og fordi han ikke opfattede tiden hos Dorthe Hyllested som noget, han skulle reddes fra.
Derfor var han også tillidsfuld, da Jack tog ham væk fra stedet, hvor han havde set sin mor ligge død på gulvet.
Louise sagde ingenting, men gav i stedet hendes arm endnu et klem, og i det samme åbnede Henrik Sommer døren i passagersiden for at hjælpe Helene ud af bilen.
-	Min kone og Simon er gået ned til vandløbet med et fiskenet.
Regnen silede stadig ned.
-	Vandløbet ligger lige hernede bag ved haven.
Han pegede ned langs parcelhuset.
- Vi havde både regntøj og gummistøvler, som kun var lidt for stort, og han virkede meget nysgerrig efter at se, hvad de kunne fange.
-	Det lyder hyggeligt, sagde Louise, men Helene stirrede nærmest rædselsslagent ned mod det krat af lave træer, der måtte være kanten ud til vandløbet.
-	Kom indenfor, sagde plejefaren og tog blidt fat om Helenes albue for at føre hende ind i tørvejr.
- De lovede at komme tilbage klokken tre.
Louise vendte sig mod den hvide stationcar, der sad ingen i den, men Henrik Sommer fulgte hendes blik.
-	Min svoger, sagde han.
- Morten har sin egen psykologpraksis inde i Odense.
Han kom egentlig for at hente noget bordpynt, Tine har lavet.
Deres forældre har guldbryllup næste weekend.
Men jeg bad ham lige vente, fordi jeg tænkte ...
De var kommet ind i gangen, og han vendte sig mod Helene.
-	At det måske ville være rart for dig at tale med nogen.
Om det hele.
Og om, hvordan du skal forholde dig til Simon.
Vi er meget opmærksomme på, at det her også bliver en svær proces for dig.
Du vil få brug for nogen, du kan læne dig op ad, mens du og Simon langsomt finder hinanden igen.
Louise betragtede Helene Funch.
Først så hun konfus ud, men så nikkede hun.
Hendes blik blev hængende på plejefaren, som om han netop var blevet en planke, hun kunne klynge sig til.
En, der forstod, hvad det var, hun havde mistet.
Svogeren sad på en stol i køkkenet, men rejste sig med det samme, da de kom ind fra gangen, og gav impulsivt Helene et knus.
Han var høj og benet, men havde et stort, krøllet hår, der alligevel gjorde ham blød.
-	Er du nervøs? spurgte han, da han slap hende.
Helene nikkede og virkede ikke særligt overrumplet over det lange kram fra en fremmed mand.
Snarere lod det til, at hun endelig følte sig set, tænkte Louise og erkendte, at hun kunne have gjort det bedre.
Hun burde selv have tænkt på at få fat i en professionel, der kunne ruste Helene til mødet.
En, der forstod, hvad hun stod over for.
Louise holdt sig henne ved døren, mens der blev trukket en stol ud til Simons mor.
-	Der er ingen grund til at være nervøs, fortsatte psykologen.
- Vi ved ikke, hvor meget han husker.
Men når de kommer ind, så sidder vi to her og taler sammen.
-	Du hilser selvfølgelig på ham, og så venter vi og ser, om han selv henvender sig.
Men, sagde han og rakte ud efter Helenes hånd.
- Du er nødt til at være den voksne her.
Du er nødt til at holde igen med dine følelser, så det ikke bliver for overvældende for ham.
Og jeg ved, at det næsten må føles urimeligt.
Men sagen er, at du risikerer at skræmme ham, hvis han opdager, hvor ulykkelig du er, og hvor voldsomt det er for dig at se ham igen.
Helene nikkede.
-	Jeg forstår fuldstændig, at du vil have brug for at hælde al din kærlighed ud over ham, men det vil han ikke være i stand til at kapere.
Så det her møde bliver uden tvivl sværest for dig.
Det bliver en kunst at balancere i det, men jeg lover dig, at det kommer godt tilbage, hvis du bare giver ham tid.
Psykologen var lidt for kropsligt anlagt efter Louises smag, men hans ord virkede.
Helene
Funch sad og nikkede, mens han talte, og hendes blik var blevet mere roligt, som om hun overlod noget af ansvaret til ham.
Hun spurgte, om han kunne blive.
Under hele besøget.
Morten nikkede, og Louise tænkte, at der formentlig ikke var skyggen af guldbryllupsbordpynt i huset, men at det også var helt lige meget, for det her så ud til at virke.
-	Han skal komme til dig, fortsatte svogeren, - men det er ikke sådan, at vi skal sidde og lade, som om vi ikke er her.
Eller forsøge at skjule, at vi er glade for at se ham.
Det skal bare foregå i Simons tempo.
Helene nikkede og fortalte om de ting fra Simons værelse, hun havde taget med.
-	Må jeg give ham dem? spurgte hun og så ud mod weekendtasken i gangen.
-	Jeg foreslår, at vi lige sidder herude i køkkenet, når de kommer tilbage, og så ser vi, om han har lyst til at være sammen med os, eller om han trækker sig lidt.
Husk, at han først lige har mødt Tine og Henrik i dag.
Hun nikkede.
Men hvis han virker interesseret, kan vi sætte os ind i stuen sammen med dem, og så kan du vise ham, hvad du har taget med.
Nu rakte han igen ud og tog hendes hånd.
-	Du må ikke tage det som en afvisning, hvis han trækker sig.
Han kan være træt eller genert.
Alt er nyt for ham, og han bærer rundt på en stor sorg.
Så det er ikke en afvisning af dig som person, hvis han helst er fri for os.
Og det vil ændre sig, når han vænner sig til, at du kommer og besøger ham.
Tårerne begyndte at løbe ned ad Helenes kinder, men i det samme så de Tine gå forbi køkkenvinduet, og lige efter hende kom et fiskenet hoppende.
Helene rettede sig op og tørrede hurtigt sine kinder.
Louise trak sig ud i gangen og stod ved knagerækken, da døren gik op, og Simon kom ind efterfulgt af plejemoren.
Louise smilede til ham og løftede sin hånd til hilsen.
Han rakte en lille, rød spand frem mod hende.
Hun kunne ikke rigtig se, om det var haletudser eller insekter, han havde fået i nettet, men han virkede lige så stolt, som havde det været et pragteksemplar af en laks.
Hun viste med en tommel i vejret, at hun var imponeret.
Simon havde lagt fiskenettet på gulvet, han var kommet ud af den våde regnfrakke og de lidt for store gummistøvler og var på vej ind i køkkenet med sin spand, da han brat stoppede op.
Tøvende så han på sin mor og Morten, han virkede usikker på, om det var i orden at gå ind.
Men Henrik Sommer vinkede ham straks ind, og Louise forsøgte at tyde de tegn, der blev udveks-
let mellem dem.
Tine var også kommet ind.
Hun gik hen og gav Helene et knus og sagde på sin lidt langsomme måde, at det var dejligt, at hun var kommet.
- Det er en skøn dreng, du har, sagde hun.
Selvom Louise holdt sig ude i gangen, så hun Helenes øjne blive fyldt med tårer, men hun fik dem hurtigt under kontrol og smilede til sin søn.
Simon kiggede skiftevis på Helene og Morten.
Det var tydeligt, at plejeforældrene gjorde et nummer ud af, at de godt kunne lide Helene, og at hun hørte til.
Hans mors blik hang på ham, hver en detalje blev studeret.
Håret, højden og de fine ansigtstræk blev taget ind.
Louise fornemmede, hvordan Helene kæmpede for at virke naturlig, hvordan hun forsøgte at tvinge blikket væk, men hendes øjne smuttede hele tiden tilbage til den lille dreng, som kunne hun røre ham med sit blik.
To år var der gået, siden hun havde mistet bevidstheden i vandet, og han var drevet væk fra hende.
Så det var ikke svært at forstå, at hun ikke kunne få set sig mæt i ham.
Psykologen pegede mod den røde spand og spurgte, om han måtte se den.
Simon gik med det samme frem mod ham og holdt spanden frem med begge hænder.
Helene lænede sig frem for at se med.
Han trådte lidt tættere på hende og smilede, da der skete noget nede i spanden.
Det var så intenst, at Louise næsten følte, hun kunne se Helenes sanser suge sønnen til sig.
Men Helene rørte sig ikke, hun sad ubevægelig og lod Simon vise, hvad han havde fanget.
Drengens øjne søgte tilbage til Tine, som havde fundet et syltetøjsglas frem fra et skab.
Simon gik hen til køkkenbordet, og sammen hældte de det grumsede vand fra vandløbet op i glasset og holdt det hen mod lyset.
Det var tydeligt, at der var noget, der svømmede rundt, for drengens finger pegede og fulgte med hen over glasset, men Lou-
ise lagde mest mærke til, hvordan Helene sad og knugede sine hænder i skødet.
Indimellem rakte Morten hånden frem og gav hendes arm et lille klem.
En lille, trøstende gestus, som viste, at han var der for hende, og at de var sammen om det.
Tine og Simon sagde noget til hinanden på tegnsprog, de stod med ryggen til Louise, så hun kunne ikke følge med.
Tine fandt et glas frem og spurgte, om andre var tørstige.
-	Måske hellere kaffe, svarede Henrik, da hans kone tog en kande saftevand ud afkøleskabet.
-	Det lyder dejligt, sagde Morten, som om han svarede på både sine egne og Helenes vegne.
- Hvad med, at vi går ind i stuen?
Plejefaren kastede et blik på Simon, som var i gang med at tømme saftevandsglasset, inden han nikkede.
-	Tag du bare din taske med, sagde Morten til Helene, men hun rørte sig ikke.
Hun sad bare og stirrede på drengen, selvom psykologen rejste sig.
Der blev et øjeblik helt stille i køkkenet, og det var tydeligt, at Simon opfangede, at der udspillede sig noget henne ved bordet.
Han vendte sig mod dem og kiggede usikkert hen mod Helene.
Henrik Sommer sprang til i et forsøg på at redde situationen.
Han pegede ind mod stuen, mens han med tegn pludselig fik Simon til at grine og løbe hen mod sofaen.
Helene var begyndt at græde, helt stille flød tårerne, indtil hun lænede sig frem og hulkede ned i sine hænder.
Morten var i gang med at finde kopper frem fra et skab, så Louise tog weekendtasken med ind i køkkenet, inden hun gik hen og lagde armene om Helene.
-	Det skal nok gå, hviskede hun ind i Helenes lyse hår.
-	Jeg kan ikke, jamrede hun så sagte, at Louise næsten ikke kunne høre hende.
- Jeg kan ikke holde ud, at han ikke ved, hvem jeg er.
Jeg husker ham så tydeligt, jeg kunne med det samme genkende hans duft og måden, han koncentreret holder om ting på.
Der trængte et dybt hulk op gennem hende.
Tine havde stille trukket døren til, så de ikke kunne ses inde fra stuen.
Louise sad længe på hug og holdt om hende.
-	Jeg kan køre dig hjem, og så kan du komme tilbage i morgen, tilbød hun.
Helene Funch skulle til at protestere, hun tørrede sine øjne og så hen mod den lukkede dør ind til stuen, men så nikkede hun stille.
Hvis bare jeg kan komme tilbage i morgen, hviskede hun.
-	Du kan komme tilbage i morgen og alle dage fremover, indtil han er klar til at flytte hjem til dig, sagde Tine og så indtrængende på Helene, som om hun ville understrege, at hun altid var velkommen, og at de på ingen måde forsøgte at adskille hende fra sin søn.
-	Men jeg vil gerne lige sige farvel, sagde hun så og åbnede sin taske.
- Må jeg give ham den her?
Hun holdt en gammel, slidt tøjhund frem mod plejemoren.
-	Den er gået i arv fra hans to ældre søskende, og Simon elskede den, da han var lille.
Den lå altid hos ham, ellers ville han ikke sove.
-	Bare gå derind, du må gerne give ham den, sagde Tine og smilede til hende.
Helene rejste sig usikkert med tøjhunden i hånden.
Henne i sofaen havde Henrik fundet et billedlotteri frem, som Morten var i gang med at lægge op på bordet.
Simon sad på samme side af sofabordet som plejefaren og så nysgerrigt hen over bordet, mens de firkantede papbrikker blev lagt op.
Helene gik tøvende hen mod dem med hunden knuget ind til sig.
Hendes søn var optaget af spillet og de farvestrålende tegninger, han skulle huske, hvor lå.
Hun gik hen for at sætte sig ved siden af psykologen, men Henrik rejste sig hurtigt og sagde, at hun kunne sidde der.
Simon havde lige vendt et billede med en grøn vandkande og sad nu med hånden svævende over kortene, mens han besluttede, hvor han havde mest held med at finde en magen til.
Han strakte en sejrsarm i luften, da han lidt efter havde samlet et sæt.
-	Den er til dig, sagde Helene langsomt og tydeligt.
Hun rakte ham tøjhunden, og han sad lidt med den mellem hænderne, inden han lagde den i sofaen og igen rettede al sin opmærksomhed mod spillet.
Louise kunne mærke skuffelsen strømme ud af Helene.
Hendes ryg var helt stiv, og hun sad fastlåst uden at bevæge sig, indtil turen var gået rundt om bordet og igen nåede Simon.
Der var otte brikker tilbage, der ventede på at blive vendt og husket.
Helene støttede sig til sofaens armlæn, da hun besværet rejste sig op.
Hun så på Simon, der lige havde matchet to meloner, og så begyndte hun at gå tilbage mod køkkenet.
Hun var næsten nået hen til Louise, da Henrik kaldte hende tilbage.
Hun vendte sig med blanke øjne.
Simon havde rejst sig op og så efter hende, mens hans hænder tegnede et spørgsmål.
Han spørger, hvad der er sket med dit ben, forklarede plejefaren.
Helene så ned i gulvtæppet.
Jeg har været ude for en alvorlig ulykke, svarede hun og så på Simon, mens hun talte.
Drengen havde vendt sig mod Henrik, som tolkede hendes svar.
Simon vendte sig igen mod Helene og strøg sig selv over kinden, mens han pegede på hende.
Helene reagerede instinktivt og tog et langt skridt frem mod ham, men Henrik nåede at reagere, inden hun nåede hen til Simon.
-	Ny runde, sagde han og pegede på kortene på bordet.
Svoge-
ren havde rejst sig og var gået hen til Helene, han lagde en arm om hende, og sammen gik de ud i køkkenet.
Louise stod lige et øjeblik og fik sine egne følelser under kontrol, så fulgte hun efter og gik ud til de andre for at tilbyde at køre Helene hjem.
-1 morgen er fint,
sagde Tine, mens Helene stille græd.
- Du kan komme til frokost, så kan vi spise et par madder sammen og gå en tur.
Det letter stemningen, hvis vi laver noget.
Så bliver samværet mere naturligt, og vi får en oplevelse sammen.
Helene kunne ikke sige noget, men hun nikkede, og svogeren var i gang med at skrive sit nummer ned til hende.
-	Ring til mig, sagde han.
- Jeg kan også komme forbi dig senere, når du er kommet hjem, så vi kan tale.
Det er helt naturligt, hvis du har en bunke spørgsmål, og lige nu er det vigtigt, at du ikke begynder at føle dig afvist, for det var i hvert fald ikke, hvad jeg så derinde.
Tværtimod.
Men han var jo helt ligeglad med tøjhunden, sagde hun grådkvalt og hult.
- Han genkendte den overhovedet ikke.
-	Giv ham tid, sagde han.
- Der er meget, han skal forholde sig til, og det må være utroligt overvældende lige nu.
Tænk på, at han sandsynligvis ikke har set andre mennesker end det ægtepar, der tog ham til sig.
-	Stjal ham, kom det i et mørkt hvæs fra Helene.
-	Det tager tid, men I skal nok finde sammen.
Du er hans mor, og han kan sagtens omstille sig igen.
Han skal bare lige lære dig at kende.
Louise var taknemlig over, at plejeforældrene havde bedt svogeren komme, så der også var en til at tage sig af og forstå Helene.
Det var tydeligt, at hans autoritet stivede hende af, hun nærede blind tillid til, at han havde ret, når han sagde, at det ville komme til at gå.
Han havde armen om hende, da de gik ud i gangen, hvor han
hjalp hende i den lange dynefrakke.
De var uden for hørevidde, da Louise så sit snit til at spørge Tine, om Simon havde sagt noget om drabet på Dorthe.
Plejemoren fulgte opmærksomt hendes læber, men rystede så på hovedet.
Nu er det jo ikke alt, han siger, jeg kan forstå, begyndte hun.
- Men han har ikke sagt noget om selve drabet, han fortæller, at han kom nedenunder, selvom han ikke måtte gå derned alene.
Men hans mor kom ikke op, selvom hun havde sagt, at hun bare ville hente sin mobiltelefon, som hun havde glemt dernede.
Louise kiggede ud mod entreen for at sikre sig, at de andre ikke lyttede med.
-	Om morgenen havde han fået cornflakes, og så var hun gået ned i restauranten for at sørge for gæsterne, præcis som hun plejede.
Hun havde lovet, at de skulle ud i gården og gynge, men så kom hun ikke op.
Da han havde ventet længe, gik han ned.
Som jeg forstår det, plejede Dorthe at låse døren, så han ikke bare kunne gå fra lejligheden ind på kroen.
I hvert fald virker det, som om han ikke plejede at gå ned i krostuen, det måtte han ikke, siger han.
Men fordi hun bare lige skulle hente telefonen, var døren ikke låst.
Og han blev bange, fordi hun ikke kom tilbage, og så gik han derned.
Ude i gangen var Helene kommet i tøjet.
Hun stod og talte lavmælt med psykologen, som havde åbnet hoveddøren, så en kold efterårsvind trængte ind.
-	Jeg skal tilbage til København senere i dag, sagde Louise, - så fremover vil det være et hold fra Svendborg, der kommer til at lede efterforskningen.
Men hvis Simon fortæller mere, så skal du ringe til vicepolitiinspektør Grube.
Han sidder i Odense, og han er din fremtidige kontakt.
Louise gik hen i døren og så ind i stuen.
Simon var igen optaget af spillet.
Nu var det kun ham og Henrik, der vendte kort over for hinanden.
Drengen havde taget tøjhunden på skødet, så den sad
imellem hans spinkle arme, mens han hvilede hagen oven på dens hoved.
Hun overvejede at hente Helene, så hun kunne se det, men besluttede at lade være.
Der var ingen grund til at skubbe yderligere rundt med de følelser, der allerede rasede i hende.
Hun vinkede ind mod Simon.
Trist og uforløst tog hun afsked.
Hun ville gerne selv have talt med ham om den formiddag i krostuen, men nu måtte hun affinde sig med, at Grube tog over.
Og så ellers sætte sin lid til, at drengen fik lov at blive herude hos Tine og Henrik, hvor de åbenlyst var i stand til at håndtere hans behov.
Heldigvis var hun sikker på, at plejeforældrene ikke ville tillade, at han blev presset til noget, før han var klar, og det trøstede hende.
Hun sagde farvel til Tine og takkede Morten, inden hun gik ud mod bilen for at køre Helene hjem.
Det viste sig, at en regulær syndflod af nordjysk vrede havde ramt politigården i Odense sidst på eftermiddagen med en kraft, som havde fået væggene til at dirre helt inde på politikontorerne i København.
Lange var ikke bare rasende over, at han og Louise var blevet sat af sagen.
Han var så indigneret og vred over, at Grube ikke lod dem følge efterforskningen til dørs, når de nu var kommet så langt, at han havde sat sin stilling ind på det.
Grube havde flere gange ringet, men Louise tog den ikke.
Han kunne rende hende, og han måtte selv forsøge at tale nordjyden til ro, tænkte hun, da hun kørte hjem over Sjælland.
Det var ham selv, der havde hentet Lange ind i efterforskningen, så måtte han også selv tage slagene, når Lange blev vred over at blive uretfærdigt behandlet.
Hun var ud for Køge, da Søren Velin ringede, og hun fornemmede med det samme, at han var irriteret over den stribe beskeder, hun havde lagt, siden hun forlod Tåsinge.
-	Sagen er, begyndte han, - at vores bevilling til PI 3 er så begrænset, at når politikredsen mener, I er i mål, og der ikke længere er brug for jer, er jeg nødt til at trække jer hjem.
Men vi er ikke i mål, korrigerede Louise ham.
- Vi anholdt Jack Skovby, da vi fandt drengen hos ham, men vi har ingenting,
der forbinder ham med drabet.
Det havde vi håbet, vi ville få.
Men det er jo fandeme svært, når efterforskningen bliver stoppet.
-	Grube mener, at I har fat i den rigtige.
-	Grube ved ikke en skid.
Han vil ud og stråle, men det kommer til at ramme ham lige i nakken, sagde hun.
- Og hvis denne sag ender i bunken med uopklarede, så skal jeg personligt sørge for, at det kommer frem, hvem der valgte at stoppe efterforskningen.
-	Lad ham hvile, sagde Søren Velin roligt.
- Det er bedre, at vi bruger jeres ressourcer i en anden opklaring.
-	Men det her kommer jo til at figurere som en mislykket indsats, fortsatte Louise vredt.
- Vi er nødt til at stå med stærke resultater, hvis vi overhovedet skal retfærdiggøre, at PI3 skal tildeles et budget, som muliggør, at vi i fremtiden kan tilknytte en håndfuld af landets bedste drabsefterforskere.
Med sådan en start er der jo ingen i ledelsen, der tager os alvorligt, og så kommer vi aldrig på budgettet.
Hun ignorerede bevidst, at Søren Velin faktisk var en del af politiledelsen.
Der er ikke noget mislykket indtil videre, sagde han stramt.
-1 har en anholdt, som er sigtet for drabet.
-	Vi har ikke en skid, snerrede hun.
- Men ved du hvad?
Det er ikke længere mit problem.
Det er Grubes.
Men det her er useriøst, og det er fandeme uklædeligt, at du ikke står på mål for mig.
Og for Rejseenheden.
Det her er din enhed.
Og det er dit ansvar, at vi ikke kommer til at fremstå som en fiasko.
Jeg vil ikke have mit navn rakt i vejret som et anførerflag for noget, man ikke tager alvorligt.
Vi havde en aftale, du gav mig et tilbud, som jeg tog imod, på betingelse af at alle sejl blev sat til for at få etableret en stærk og unik efterforskningsenhed.
Hun måtte flere gange tage sig i det, så vreden ikke løb helt af med hende.
-	Du slipper for det kedelige kontorarbejde, når sagen skal rundes af, sagde Velin og prøvede muligvis at lette stemningen i et trist forsøg på at være morsom.
Louise lagde på.
Hun var træt.
Træt og sulten.
Jonas havde bedt hende ringe, når hun var en halv time fra Frederiksberg.
Han og Melvin ville lave frikadeller til hende, havde han skrevet.
Med brun sovs og kartofler.
Hun var en gang kommet til at sige, at der ikke fandtes noget, der var så godt for psyken som en god, gedigen gang mormormad, og det havde sønnen aldrig glemt.
Men lige nu trængte hun ærlig talt mere til en iskold øl.
Eller et stort glas rødvin.
Måske hellere en stærk gintonic med ekstra citronskiver.
Louise tømte sin lunkne Cola Zero og satte farten ned, da hun nåede lyskrydset i Folehaven.
Ude i trappeopgangen blev hun mødt af Dina.
Den lyse la-brador hoppede op ad hende, da hun nåede op til fjerde sal med sin weekendtaske over skulderen.
Inde fra køkkenet duftede der af tryghed, og hun blev ramt af glæden over, at nogen ventede på hende.
-	Hej, råbte Jonas ud gennem den åbne entrédør, og da hun trådte ind i sin lejlighed, kom Melvin frem fra køkkenet med et forklæde om livet.
Louise gav sin underbo et langt kram og spurgte, om han var okay.
-	Så okay, som man nu kan være, sagde han, men smilede i et forsøg på at glatte sin sorg lidt ud.
Jonas kom til syne fra stuen med sin mobil i hånden.
-	Camilla ringede lige, du skal ringe til hende.
Jeg tror, hun vil lokke dig over på Svejk til en øl.
Det orker jeg ikke, sagde Louise med det samme og lovede, at hun nok skulle ringe tilbage til veninden.
- Men det bliver først, når vi har spist.
Pludselig kunne hun ikke huske, hvornår hun sidst havde fået mad.
Om morgenen i Jacks hus havde hun ikke spist.
Og aftenen før havde hun været så optaget af Simon, som de lige havde fundet, at hun slet ikke havde tænkt på mad.
Men nu gjorde frikadelleduften fra panden i køkkenet hende næsten svimmel af sult.
-	Jeg skriver det til Camilla, lovede Jonas, og hun takkede, mens hun åbnede køleskabet og spurgte, om Melvin også ville have en øl.
-	Tak som byder, sagde han og fandt glas frem.
Louise lod sig dumpe ned i en stol ved spisebordet i køkkenet.
-	Kommer der mange til bisættelsen i morgen? spurgte hun og nikkede, da Jonas spurgte, om det var i orden, at han også tog en øl.
Hun kom til at tænke på tiden, lige efter han flyttede ind hos hende.
Hans usikkerhed på, om han nu hørte til.
Det var ham, der havde bedt om at bo hos hende efter drabet på hans far.
Til at begynde med som en midlertidig løsning.
Dengang var hun blevet berørt af, at han ikke havde andre.
Ingen, der var tæt på.
Nu, mange år efter, kunne hun slet ikke forestille sig, at han ikke var der.
Han og Melvin var hendes familie, og Eik havde været tæt på at komme med ind i den pulje.
Hun var nødt til at få en ordentlig snak med Eik på et tidspunkt, tænkte hun.
Det var for uafsluttet og for svært.
Og et sted i nærheden af hjertet var det også blevet ret tydeligt, at hun ikke var parat til at gå af med ham.
-	Måske ti, svarede Melvin.
- Højst tyve.
Grete havde jo ikke så meget familie.
Hendes søster kommer nede fra Sakskøbing, og resten er venner ude fra kolonihaven.
Sådan er det at blive gammel, der er ikke så mange tilbage.
Louise nikkede.
-	Det bliver da også hyggeligt, sagde hun.
-	Og så kommer Eik, meddelte Jonas.
Hun så overrasket på ham og lagde mærke til, hvordan han betragtede hende for at se, hvordan hun modtog den oplysning.
Hun nikkede og sagde, at det var da sødt af ham.
-	Camilla kommer også sammen med Frederik og Markus, fortsatte Jonas.
-	Men de kendte hende jo næsten ikke, sagde Louise og så hen på Melvin for at se, hvad han sagde til det.
-	Men, fortsatte Jonas, - de kommer jo for at støtte os.
Louise smilede og tænkte, at det nok også var, fordi han ikke var helt sikker på, om hun ville komme hjem.
-	Så bliver vi nok over tyve, konstaterede Melvin.
-	Er det et problem i forhold til gravkaffen bagefter? spurgte Louise.
-	Nej, slet ikke.
Vi går ned på Belis Bar.
Vi har fået det bagerste rum, svarede Melvin.
- Det er kun dejligt, hvis vi kan gøre det til en rar og fin afsked.
De havde planlagt bisættelsen fra den kirke, hvor Jonas’ far havde været præst.
Det var også der, Melvins kone, Nancy, lå begravet.
Louise tog imod den tallerken, underboen havde fyldt til hende.
Sovsen dampede, og hun spurgte, om de også ville have en øl mere.
Men de havde kun nippet, mens hun havde tømt sin.
Klokken var halv ni, da Lene Borre ringede.
Louise havde lige ryddet af bordet og sat i opvaskemaskinen.
Melvin var gået nedenunder efter lidt sødt til kaffen, og Jonas var forsvundet ind på sit værelse.
-	Vi har netop løsladt Jack Skovby, meddelte efterforskeren fra Svendborg.
Louise fandt en proptrækker frem og klemte telefonen fast mod skulderen, mens hun skar folien af en flaske rødvin og tog et glas ud af skabet.
-	Anklagemyndigheden mente ikke, vi havde nok til at få en
varetægtsfængsling igennem, fortsatte hun.
- Vi talte med Helene Funch igen, og hun bekræfter fortsat, at han var hos hende i tidsrummet op til drabet, selvom hun ikke længere skylder ham sin loyalitet.
Desuden har Lindén fundet hans bil på et overvågningskamera fra OK-tanken på Skovballevej.
Derefter kan mobilen spores til Strammelse Gade, hvor han har foretaget et opkald.
Kort tid efter foretog han en pengeoverførsel med MobilePay til den ven, han netop havde talt med.
Det hele er registreret på telemasterne og bekræftet af vennen.
Han var med andre ord ikke på Strammelse Kro, da drabet fandt sted.
-	Har Grube officielt meddelt, at I måtte lade sigtelsen falde og løslade ham igen? spurgte hun og tænkte på Jack.
Godt nok var han en røv, men der var også en del af ham, som hun havde fundet attraktiv og charmerende.
Grube havde smidt ham for løverne uden at have en skid.
Præcis, som hun havde forudset.
Hun havde ondt af Jack Skovby, selvom det var hende, der havde hevet ham ind til afhøring.
Men det var ikke hende, der var gået offentligt ud og havde udpeget ham som gerningsmand til drabet.
-	Der er ikke meldt noget ud endnu, svarede Lene Borre.
- Men der er ved at blive skrevet en pressemeddelelse.
Den bliver sendt afsted inden for den næste halve time.
Jeg syntes bare, at du skulle høre det fra mig, inden det kom ud.
Louise takkede hende og ønskede dem held og lykke med opklaringen.
Der er også noget andet,
fortsatte Borre.
Louise tog en slurk af sin vin og vidste instinktivt, at hun ikke ville bryde sig om det, der var på vej.
-	Ja, sagde hun, da kollegaen forholdt sig tavs.
-	Helene Funch har her til aften givet et interview til Fyns Amts Avis.
Det ligger på netavisen nu, men kommer sikkert i den trykte avis i morgen.
Louise satte højtaler på sin mobil og søgte på avisen.
- Tak, sagde hun og afsluttede samtalen, mens hun fandt artiklen frem og skænkede sig et nyt glas vin, mens hun læste.
Der var billeder af Tine og Henrik Sommer, et arkivbillede, avisen måtte have haft fra en tidligere artikel om plejeforældrene.
Der var også et billede af parcelhuset i Tullebølle, og så var der flere store portrætter af Helene.
Et helt tæt på, hvor hver enkelt sorgfyldte fure i hendes ansigt var synlig og fremhævet.
Nok ikke ligefrem et billede, Simons mor selv ville have valgt, tænkte Louise.
Hun lignede, hvad hun var: en kvinde i opløsning.
Men teksten var fin, konstaterede hun efter at have læst den til ende.
Det var en rørende beskrivelse af, hvordan det føltes efter to års intens sorg at få at vide, at drengen, man troede, man havde mistet, stadig var i live.
Hun fortalte også lidt om sit første møde med Simon tidligere på dagen.
Hvordan han havde forsøgt at trøste hende, da han opdagede den skade, hun havde pådraget sig under flystyrtet.
“Nej, vi har endnu ikke talt om, hvad der skete dengang,” svarede hun journalisten.
Helene Funch kom ikke ind på, at hun og sønnen ikke engang var i stand til at kommunikere i gængs forstand.
Sobert, tænkte hun og overvejede, om hun skulle sende Helene en sms, men hun lod være.
Det var ikke længere hendes sag, og hvis raseriet ikke skulle blusse op igen, var hun nødt til at slippe den, og det føltes pludselig også lettere her efter to øl, en halv flaske vin og med Melvin og Jonas, der sad inde i stuen og snakkede.
I stedet sendte hun Jack en sms.
Hun skrev bare kort, at hun var tilbage i København, og meddelte ham, at hun ikke længere arbejdede på sagen.
Og at hun var ked af, at Grube havde været en røv over for ham.
“Håber, du er o.k.
”
Der gik kun et øjeblik, så skrev han tilbage.
“Hellere dig og
storbystrisseren end det inkompetente røvhul.
Alle tror fandeme,
jeg har gjort det!!!
”
Hun svarede ikke, men så kom der en sms mere.
“Livet går videre, men et pip til fra ham, så lægger jeg sgu sag >?
an.
“Ja,” skrev hun tilbage.
“Gør det.
”
Louise lagde mobilen fra sig, inden det udviklede sig til en regulær samtale.
Hun havde lyst til at skrive noget mere, men hun styrede sig og gik i stedet ind til de andre i stuen.
Det viste sig langtfra kun at være venner fra kolonihaven i Dragør og deres egen tætte kreds, som mødte op til Grete Millings bisættelse.
Kirken var næsten halvt fyldt, og en dame på Gretes alder kom hen til Louise og fortalte, at de havde arbejdet sammen i det gamle KTAS inde i Nørregade.
De var begge begyndt som telefondamer, og mens Jytte var blevet der som bogholder, var Grete kort tid efter flyttet over på den anden side af gaden til Daells Varehus, hvor hun først havde arbejdet i deres postordreafdeling, men siden havde fået job i dametøjsafdelingen.
- Der var hun i mange år, fortalte veninden.
Det anede Louise ikke noget om.
Det var først, da hun efterforskede en sag nede i Roskilde, at hun havde lært Grete Milling at kende.
Melvin havde forberedt præsten godt, tænkte hun, da de hjertevarme ord flere gange i løbet af præstens tale fik tårer til at stige op i hendes øjne.
Hun kiggede stjålent på Jonas, som sad ved siden af hende på forreste række mellem hende og Melvin.
Tårerne løb ned ad hans kinder, uden at han gjorde noget forsøg på at stoppe eller tæmme dem.
Louise tænkte, at det måske også var savnet af faren, der blussede op.
Jonas havde taget afsked med sin far i samme kirke.
Hun lagde en hånd på sønnens arm.
På den modsatte side af kirkegangen sad Eik sammen med Camilla, Frederik og Markus.
Hun havde tilbudt Jonas, at Camillas søn kunne sidde sammen med dem, så de havde hinanden.
Men det ville Jonas ikke, han ville sidde sammen med Louise og Melvin.
Deres underbo virkede fattet, selvom han uden tvivl var den, der kom til at savne mest.
En livsledsager på den sidste del af rejsen, havde han kaldt Grete, da de om aftenen sad i stuen og gjorde, hvad de kunne, for at tømme en bøtte Quality Street-chokolade.
Det knugede i Louises bryst, da de var ved at være igennem sidste salme, og tonerne fra orglet begyndte at ebbe ud.
Hurtigt tørrede hun sine øjne og så over mod bænkerækken på den anden side af kirkegangen.
Eik nikkede kort til hende, og hun rejste sig.
Sammen med Camilla og hendes familie var de klar til at bære kisten ud.
Louise tog sin mobil op for at tage et sidste billede af den blomsterdækkede hvide kiste foran alteret.
I det samme ringede den lydløst, og da hun ville afvise opkaldet, opdagede hun, at der lå en hel stribe ubesvarede opkald og beskednotifikationer, der var kommet ind, mens de sad i kirken.
Jonas sendte hende et irettesættende blik, som hurtigt fik hende til at stoppe mobilen tilbage i lommen og følge med de andre op til kisten.
Jonas og Markus gik forrest, så kom Louise sammen med Eik, mens Camilla og Frederik løftede i de bagerste håndtag.
Langsomt og i takt begyndte de at gå ud af kirken.
Melvin havde rejst sig og stod med bøjet hoved, da de gik forbi ham.
Louise var lige ved at række ud og bede ham gå sammen med hende, men i stedet fokuserede hun på at gå roligt frem mod døren forbi ansigterne på alle de mennesker, Grete havde kendt, inden hun kom ind i deres liv.
Venner og bekendte.
Minder og oplevelser.
Rustvognen var bakket op foran kirken, og to kvindelige bede-mænd stod på hver side af den åbne bagklap.
Det knugede igen i Louises bryst, da hun så, hvordan Jonas bøjede hovedet og pressede hagen ned mod brystet i et forsøg på at holde sammen på gråden, som gjorde hans skuldre stive.
Langsomt blev kisten skubbet ind i bilen.
Kirkeklokkerne ringede, og det begyndte igen at dryppe.
Regnen var ellers stilnet af om formiddagen, men nu ramte enkelte dråber Louises ansigt.
Hun trådte tilbage og stillede sig ved siden af Melvin, lagde armen om ham og lænede sit hoved mod hans.
Der var kommet endnu flere opkald, opdagede hun, da hun tog sin mobil op for at filme rustvognen, mens den kørte væk.
Hun skulle til at trykke kameraet frem, da endnu en besked kom ind og lagde sig som et banner øverst på skærmen.
Lene Borre, SP.
Svendborg Politi, var hun oprettet under.
“Jack er død.
Dræbt.
Ring venligst tilbage.
”
Melvin rakte en tallerken med et stykke kringle frem mod hende, men Louise afslog og smilede til ham.
Der var noget rørende over den måde, han favnede begravelsesfølget på og gik rundt mellem Grete Millings bekendte, som han aldrig før havde mødt, og forsøgte at få alle til at føle sig godt tilpas, så det blev en rar og hjertevarm afsked.
Det var ikke mange år, han og Grete havde fået sammen, men nok til, at han var kommet til at holde meget af hende.
Min veninde, havde han kaldt hende.
Ikke kæreste eller samlever, men veninde.
Louise var godt klar over, at det ikke forbigik Melvins opmærksomhed, at hun jævnligt skævede ned mod mobilen i hånden.
Han kommenterede det ikke, men hun mærkede også det blik, Jonas indimellem sendte hende.
Hun forsøgte at være nærværende og sætte pris på den fine gravkaffe, de havde stablet på benene.
Eik havde trukket sig tilbage til et hjørne bagerst i det hvælvede rum, der stod han nu og talte med Frederik, men indimellem fangede hun hans blik.
De var skiltes dumt derovre på parkeringspladsen, og hun var godt klar over, at det lå hos hende at reparere på det.
Melvin lænede sig frem mod hende.
-	Gå du bare, hviskede han.
- Jeg skal nok runde af her.
Da de ankom til restauranten,
var Louise med det samme gået ud på toilettet for at læse sine beskeder, de var alle sammen fra Lene Borre.
De første fire var billeder fra Jacks gårdsplads.
Han var blevet skudt i hovedet.
Lene Borre havde ikke sparet på detaljerne.
Som om hun med de voldsomme billeder forsøgte at råbe Louise op.
Der var et nærbillede af indgangssåret i hans baghoved.
De øvrige billeder var af hans ansigt.
Der var et stort hul, hvor venstre øje havde siddet, øret i samme side manglede, og så var der et enkelt billede af det jagtprojektil, der havde gennemboret hans kranium.
Lene Borre bad hende komme tilbage til Tåsinge og genoptage efterforskningen sammen med dem.
Hun skrev, at Grube hele eftermiddagen havde forsøgt at komme i kontakt med hende.
Han ville have hende til at sende flere detaljer fra den afhøring, hun havde foretaget af Jack Skovby.
Med andre ord ville han have Louise til at fodre ham, så han fik noget at gå med, nu hvor hans hovedmistænkte var endt som offer og definitivt strøget af hans liste.
Hendes første tanke var at spille sur og såret, hun tænkte, at Grube kunne rende hende.
Men de billeder, Lene Borre havde sendt fra Jack Skovbys gårdsplads, fik hende til at pakke sin sårede vrede sammen og i stedet ringe til Søren Velin.
-	Jeg tager tilbage til Svendborg, havde hun sagt, og det kom til at lyde alt for højt på de tomme toiletter.
-	Så Grube har altså tilkaldt dig uden om mig? konstaterede han irriteret.
- Jeg tager en snak med ham.
Det nytter ikke, at han bliver ved med at lave sine egne retningslinjer for, hvordan han håndterer Rejseenhedens assistance.
Han har ikke tilkaldt mig, afbrød Louise.
- Jeg har sat mig selv tilbage på sagen.
Jack Skovby er omkring middagstid i dag blevet skudt og dræbt foran sit hjem.
Jeg kører til Tåsinge inden for en
time.
Du må få papirarbejdet på plads og aftale det praktiske med Grube.
Jeg følger den her opklaring til dørs.
Og sådan bliver det.
Hun lagde på, inden han nåede at komme med indvendinger, men hun beholdt telefonen i hånden, da hun gik ind for at deltage i gravkaffen, så hun kunne holde øje med, hvad hendes udmelding førte med sig.
Men der kom ikke mere.
Billederne af Jacks ansigt blev ved at tone frem for hendes indre blik.
Han havde haft fleecetrøjen på og lå i en forvredet stilling, som om han havde været på vej hen mod hoveddøren til sit hus og havde vendt sig mod gerningsmanden.
Sig det så, sagde Camilla indtrængende.
Uden at Louise helt havde opdaget det, var det lykkedes veninden at trænge hende op i en afsides krog, så de småsludrende ældre mennesker ikke kunne høre dem.
Louise afviste, at der var sket noget, og i det samme ringede mobilen i hendes hånd.
Hun undskyldte sig og gik hurtigt udenfor.
Det var Grube igen - nu knap så kry - der ville vide, om hun var stødt på noget i sin efterforskning, der kunne lægges til grund for det voldsomme drab.
Hvis Velin havde nået at kontakte ham, ignorerede vicepolitiinspektøren det lodret.
-	Jeg kommer over til jer, sagde hun.
- Jeg kører fra København inden for en time.
-	Det behøver du ikke, svarede han hurtigt.
- Men hvis du over telefonen kan hjælpe os med at komme lidt nærmere et motiv til drabet, vil det være godt.
-	Jeg kommer, gentog hun og indstillede sig på, at han ville protestere igen.
Men det gjorde han ikke.
-	Foretrækker du, at vi venter med at fjerne liget fra gårdspladsen, til du har set ham? spurgte han i stedet, og hun opdagede, at det distancerede tonefald, han havde benyttet, da han sendte hende hjem, var væk.
Opsat på at få opklaret de to drab på Tåsinge besluttede hun samtidig at pakke sin egen forsmåede vrede sammen.
Hvis teknikerne er færdige derude, og I har sikret alt, hvad vi skal bruge på og omkring liget, er det fint med mig, at I henter ham.
Men sørg for, at vi har en billeddækning af liget fra alle vinkler af gårdspladsen.
Kriminalteknikerne er stadig i gang derude.
Det var en nabo, der fandt ham.
Hun så ham ligge i stenene og troede, at han var blevet syg.
Da hun løb hen til ham, fik hun øje på blodet.
-	Er I begyndt at trække vidner ind? spurgte hun.
-	Der er ikke nogen, svarede han.
- Vi har taget de omkringliggende huse, og jeg har folk ude på landevejene for at stoppe bilister, der kan have kørt i området, da drabet fandt sted.
Lindén er ved at trække oplysninger fra hans mobil for at se, hvem han har talt med, og hvor han befandt sig op til drabet.
Louise fornemmede, at han holdt noget tilbage.
Et øjeblik var der stille mellem dem.
-	Og? sagde hun.
-	Og jeg har netop sendt Borre og Niklas ud for at hente Helene Lunch ind til afhøring.
Selvfølgelig, tænkte hun.
Det kunne dårligt undgås.
Men Helene havde alt for meget at miste, nu hvor hun netop var blevet genforenet med sin søn.
Hun havde et motiv og sandsynligvis også en stor lyst, men hun havde alt for meget på spil til at blive dømt for drab, tænkte hun.
-	Det er klart, at hun skal ind til afhøring, medgav Louise hurtigt.
- Men ud fra det billede, jeg har nået at danne mig af Jack Skovby, kan motivet til drabet også ligge mange andre steder.
Han var sådan en luksushustier.
Det er min fornemmelse, at han var mester i at gøre ting for egen vinding.
Han afpressede åbenlyst Kristian Lunch, hele den tåbelige historie om salget af de landbrugs-
maskiner var jo ikke noget, vi havde opdaget, hvis vi ikke havde haft en grund til at dykke ned i Funchs gamle bankoverførsler.
Det lykkedes Jack at hive pengene i land, uden at det vækkede nogens nysgerrighed.
Han var en krejler og en snydepels, og mange mennesker kan have grund til at føle vrede mod ham, sagde hun.
Hun fornemmede, at Camilla var kommet ud og stod bag hende.
Louise begyndte at gå ned ad Smallegade for at komme væk fra hende.
Jeg er der om to en halv time, sagde hun og gik tilbage mod restauranten.
- Tal med Helene om, hvor meget hun kendte til de ting, Jack var involveret i.
Vi skal også finde ud af, hvilken forbindelse der var mellem Nils Hyllested og Jack.
Og lad Lindén se grundigt på den konto, der blev benyttet, da Kristian Funch overførte penge til Nils Hyllested.
Vi skal vide, hvad de penge blev brugt til.
Om Nils og Jack havde gang i noget sammen.
Umiddelbart ville Louise gætte på, at Jack havde brugt sin del af pengene til at sætte gårdens stuehus i stand.
Men det var svært at få øje på den slags nyere forbedringer på Strammelse Kro, og Dorthe virkede heller ikke som én, der havde ruttet med store beløb, tænkte hun og fik i det samme øje på Jonas, som kom ud fra restauranten.
Hun skyndte sig tilbage mod ham, mens hun afsluttede samtalen med Grube.
Sønnen havde taget hendes frakke og taske med og rakte det frem.
-	Du skal altså bare køre, sagde han.
- Det var godt, du kom hjem og var med.
Det blev Melvin også rigtig glad for.
Men Markus viste mig lige, at der kører breaking news om et nyt drab derovre på Tåsinge.
Louise smilede lidt vemodigt til ham, da det pludselig gik op for hende, at hun ikke helt havde lagt mærke til, at han var gået hen og blevet sådan en voksen og ansvarsfuld ung mand.
- Tak, sagde hun og tog sine ting.
- Jeg tager hjem og pakker en lille taske, og så kører jeg.
Hun opdagede, at Camilla var forsvundet.
Mens de fulgtes tilbage til restauranten, fortalte Jonas, at Eik også var gået, men det var for at lufte Charlie i Frederiksberg Have.
Helene Funch havde sat håret op og var iført en lang, mørkeblå, ulden kjole.
Kinderne og øjnene havde fået lidt makeup, men det var mest blikket, Louise lagde mærke til, da hun trådte ind i kontoret på Svendborg Politistation.
Der var kommet liv i øjnene, tænkte hun.
Som om omverdenen igen var begyndt at interessere hende.
Simons mor sad alene ved bordet i afhøringslokale 1, da Lange fulgte Louise ind.
Nordjyden havde taget imod hende, og det glædede Louise, at han også havde pakket sin vrede væk og undladt at sige sit job op, for nu virkede han energisk og havde givet hende en hurtig opdatering af den foreløbige afhøring.
Det lå først og fremmest klart, at Helene Funch ikke havde skyggen af alibi for tidspunktet omkring nedskydningen.
Til gengæld havde hun et oplagt motiv, som hun på ingen måde forsøgte at nedtone, havde Lange fortalt.
Hun havde befundet sig alene i hjemmet.
Søsteren var først kommet tilbage ved 14-tiden.
De to søskende var blevet rygende uvenner efter morgenmaden, og det havde ført til, at Iben forlod huset iført løbetøj omkring klokken 10.
Iben havde forklaret, at hendes søster var blevet vred og såret efter sammenstødet.
Helene beskyldte Iben for, at hun ikke havde været der for hende i tiden
efter flystyrtet, og at hun ikke havde gjort noget for at hjælpe med at finde Simon.
Det var Niklas, der havde talt med Iben, og det var hans opfattelse, at Helene nærmest anklagede sin lillesøster for, at ingen havde opdaget, at Simon blev holdt skjult hos Dorthe Hyllested, fortalte han.
Det var tydeligt at høre i hans stemme, at hans sympati ikke lå hos Helene Funch, tænkte Louise.
Det lød til, at Simons mor havde haft en mindre nedsmeltning, hvor hun også beskyldte lillesøsteren for ikke at unde hende den store lykke, hun følte ved udsigten til at få Simon hjem igen.
Lene Borre havde forstået det sådan, at Helenes vrede var blevet udløst af en forholdsvis uskyldig kommentar om, at drengen jo først skulle føle sig klar til, at Helene igen blev hans mor.
Og så var et regulært møgfald væltet ud af Helene, hvilket havde gjort Iben så tosset, at hun var kommet til at spørge, hvordan det føltes at have knaldet med den mand, der havde holdt Simon skjult.
Derefter havde hun smækket døren og var gået.
Niklas havde fortalt, at Iben efterfølgende havde gået en tur på omkring fire timer, mens vreden dampede af.
Ifølge ham lød det, som om der lå noget mere mellem de to søstre.
I hvert fald var hun gået helt ned til Vemmenæs og tilbage.
Han viste på et kort, at det lå helt nede og på den anden side af Tåsinge.
Iben havde gået på Vornæsvej og var kommet forbi Strammelse Kro, men havde ikke været ude omkring Vornæs Skovvej, sagde hun.
Og hun var heller ikke blevet set i nærheden af Jack hus.
Flere vidner havde set hende gå i grøftekanten, men der blev stadig arbejdet på at få bekræftet, at hun var nået helt derud, som hun påstod.
Helene havde ingen vidner, ingen kunne bekræfte, at det var rigtigt, at hun havde befundet sig i sit hjem hele formiddagen, mens hun forberedte sig på at køre til Langeland for at tilbringe ef-
termiddagen sammen med Simon.
Men så langt nåede hun ikke, før politiet hentede hende ind.
Selvom Jack mere eller mindre havde overtaget familien Funchs store Land Rover, havde hun nu forlangt at få den tilbage.
Den stod på hendes gårdsplads, da Lene Borre og Niklas kom ud til hende.
Hun havde også forlangt, at Jack afleverede en havetraktor og flere mindre maskiner, som var indkøbt på hendes regning, og så havde hun fyret ham med besked om, at han aldrig mere skulle vise sig på gården i Bjernemark.
Lindén havde bekræftet, at opkaldet var registreret på opkaldslisten.
Desuden var der registreret to opkald mere mellem Helene og Jack.
De havde fundet sted samme morgen efter skænderiet med Iben.
Men de samtaler kunne Helene ikke helt gøre rede for.
Først huskede hun ikke, at de havde fundet sted, senere mente hun, at samtalerne måtte have handlet om de ting, hun havde bedt Jack aflevere tilbage.
På intet tidspunkt under den foreløbige afhøring havde Helene virket påvirket over Jacks død, havde Lange fortalt.
Det slog Louise, at ingen af kollegerne reagerede synderligt på, at hun var tilbage på Tåsinge og igen en del af efterforskningen.
Heller ingen kommenterede, at hun var blevet sendt hjem.
Tværtimod virkede de glade for at se hende og accepterede som en helt naturlig ting, at hun igen var leder af efterforskningsgruppen.
- Jeg bliver ved med at tænkte på, at Jack var sammen med Dorthe om det her, sagde Helene Funch som det første, da Louise satte sig ned over for hende.
- De havde jo noget sammen, inden jeg forelskede mig i ham.
Jeg ved også, at hun ventede et barn, som hun mistede.
Måske forestillede de sig, at de havde min søn sammen.
Han kan være gået tilbage til hende, da han så, hvordan jeg kom til at se ud efter ulykken.
Hun lagde sin ene hånd på sit ødelagte ben
og tegnede med den anden en bevægelse i luften, som omfattede hele hendes kraftige, bløde krop.
- Han vidste, at Simon levede.
Alligevel forhindrede han mig i at se min søn.
Det var noget, de gjorde imod mig.
Sammen.
Hun lænede sig frem over bordet, og det stod klart for Louise, at kvinden overfor ikke bekymrede sig det mindste om, at hun meget vel kunne ende med at blive varetægtsfængslet og sigtet for drabet på Jack Skovby, inden dagen var omme.
Helt ufortrødent og meget direkte sagde Helene, at hun aldrig ville tilgive Jack, at han havde taget Simon med sig hjem i stedet for at aflevere ham til hende.
Der var intet i hendes udsagn eller tone, der virkede udglattende eller ikke skulle tages bogstaveligt.
På en måde virkede det, som om det ikke rigtigt var gået op for hende, at hun lige nu var politiets oplagte bud på en gerningsmand til drabet på Jack Skovby.
Louise betragtede hende lidt, mens hun overvejede sine ord.
-	Der er ikke noget, der indikerer, at Jack kendte til, at din søn levede, gentog hun, præcis som hun havde sagt til hende tidligere.
-	Han løj, brusede det ud af Helene.
- Selvfølgelig vidste han det.
Han gjorde det her for at skade mig, så han kunne malke mig for endnu flere penge.
Nu kan jeg jo se, hvor godt det passede ham at se mig lide, så han var sikker på, at jeg blev ved med at have brug for ham.
Hun lænede sig lidt mere ind over bordet og fastholdt Louises blik.
Jeg ved ikke engang, hvor mange penge jeg har betalt ham i løbet af de seneste to år.
Men det er mange.
Og du har selv fortalt om de beløb, han fik Kristian til at overføre.
Han udnyttede, at jeg stolede på ham.
Han bildte mig ind, at han var der for mig.
At han ville hjælpe mig.
Forstår du, hvordan det føles?
Forstår du den smerte?
Hun så indtrængende på Louise med et gnistrende blik.
-	Den mand kunne rådne op i helvede, uden at jeg ville have det mindste ondt af ham.
Jeg forstår ikke, at jeg ikke opdagede, hvad han var lavet af.
Hun tænkte sig om et øjeblik.
Min søster havde ret, det er også min egen skyld.
Jeg burde have opdaget, at han førte mig bag lyset.
Jeg burde have mærket, at han udnyttede mig.
Men jeg ønskede bare at være i fred.
Jeg følte en tryghed i, at han overtog styringen, så jeg ikke længere behøvede at tage stilling til noget.
Jeg ønskede at dø eller i det mindste at slippe for at forholde mig til andet end min egen elendighed.
Men jeg burde have opdaget, at der var noget galt.
Nu lænede Helene sig tilbage og foldede armene over brystet.
-	Har du tænkt på? begyndte hun så igen, - at Jack gik i seng med mig, samtidig med at han åbenbart gjorde forretninger med min mand, uden at jeg vidste, at de talte sammen?
Har du noget begreb om, hvor ydmygende og sårende det er?
Louise nikkede for at medgive, at det forstod hun godt.
-	Jack fortjente at dø, sagde Helene hårdt.
Det var ikke første gang, Louise oplevede den slags bastante udbrud fra en person, der faktisk havde slået et andet menneske ihjel.
De kom oftest som en form for retfærdiggørelse af den frygtelige handling.
Men som regel forsøgte gerningsmanden til et drab at dysse sine egne voldsomme følelser ned under en afhøring.
Sådan var det ikke med Helene Funch.
For fuld udblæsning gjorde hun det klart, at det passede hende fint, at Jack Skovby ikke længere befandt sig iblandt dem.
Louise sad i tavshed og betragtede kvinden overfor.
Noget i den meget direkte fremtoning gav hende en fornemmelse af, at Helene Funch var i chok.
At der var sket alt for meget, som hun helt forståeligt ikke var i stand til at kapere eller forholde sig til.
Louise rejste sig og meddelte, at hun var tilbage om et øjeblik.
Helene nikkede bare.
Ude på gangen gik hun hurtigt hen til Lene Borres kontor for at bede kollegaen printe de billeder ud, hun havde taget af Jack, mens han lå på gårdspladsen med halvdelen af ansigtet blæst af, som Niklas så poetisk havde formuleret det.
-	Gerne et par stykker af dem, hvor man ser hans ansigt tæt på, bad hun.
-	Altså det, der er tilbage af ansigtet, sagde Borre, og Louise nikkede.
De var modbydelige.
Louise havde dårligt nok kendt ham, alligevel føltes det voldsomt ubehageligt at se på billederne.
Det tomme blik i det øje, der var tilbage, blodet og den veltrænede krop, der stadig var ham.
Hun gik tilbage til Helene og lagde billederne på bordet foran hende.
Sådan her blev han fundet, sagde hun og skubbéde billederne lidt frem mod hende.
- Skød du ham?
Helene Funch så dårligt nok på billederne, så begyndte hun at ryste benægtende på hovedet.
-	Nej, svarede hun.
- Det gjorde jeg da ikke.
-	Har du en riffel i huset?
Et jagtgevær?
Helene så direkte på Louise.
Der var ingen urolige hænder, der flettede sig ind og ud af hinanden, ingen urolige strøg over armene.
Hun sad helt roligt og afviste, at det var hende, der stod bag drabet.
Men du får mig ikke til at sige, at jeg er ked af, at det er sket, tilføjede hun forsvarsberedt.
- For det er jeg ikke.
Han har fortjent det.
Og jeg kommer ikke til at sørge over ham.
-	Hvor var du i tidsrummet 11-13? spurgte Louise.
Hun blinkede ikke, før hun svarede, at hun var hjemme.
-	Alene.
Og du kan ikke komme i tanke om nogen, der kan bevidne det? spurgte hun.
-	Nej, svarede Helene.
Så du tv?
Eller talte du i telefon med nogen?
Hun tænkte, at mobilmasterne kunne hjælpe.
-	Nej, svarede hun.
- Jeg talte ikke med nogen.
-	Du talte med Jack, mindede Louise hende om.
-	Hvornår kan jeg få lov at gå?
Helene virkede uinteresseret i samtalen.
- Jeg skal ud til Simon.
De venter, at jeg kommer.
-	Hvorfor ringede du til Jack? spurgte Louise for at få Helene til at beskrive forløbet igen.
Helene Funch rystede på hovedet.
Jeg har ikke talt med ham.
-	Den første samtale, som er foretaget fra din mobil og modtaget på hans, varede godt fire minutter.
Den fandt sted klokken 10.17.
Dit næste opkald modtog han klokken 10.47, og denne gang varede samtalen næsten ti minutter.
9 minutter og 46 sekunder for at være helt nøjagtig.
Hvad talte I om?
Helene begyndte at virke utålmodig.
Hun så ned på sit armbåndsur.
-	Jeg skal være derude om et kvarter.
Jeg er nødt til at gå nu, jeg kommer allerede for sent, sagde hun.
-	Hvad talte I om? spurgte Louise igen.
Helene skubbede sin stol lidt tilbage og lagde an til at rejse sig.
Louise gentog sit spørgsmål en gang til, uden at Helene ville svare.
Louise bad Helene om at blive siddende, så på sit ur og meddelte Helene Funch, at hun var anholdt.
Simons mor fortrak ikke en mine, mens Louise oplyste hende om sigtedes rettigheder.
-	Kender du selv en advokat, eller vil du benytte den beskikkede, som du får tildelt? spurgte Louise
Jeg skal se Simon, sagde hun i stedet for at svare.
-	Vil du selv kontakte en forsvarsadvokat, eller skal vi stille med en til dig?
Længe sad de i tavshed.
Helenes blik virkede afgrundsdybt, men Louise var godt klar over, at det var en reaktion på, at mødet med Simon ikke kom til at finde sted.
-	Vil du være sød at ringe til min søster?
bad hun endelig.
Da Camilla blev vækket af mobiltelefonen, der summede, var der helt mørkt i rummet, og hun havde ingen anelse om, hvor hun befandt sig.
Hun var øm i kroppen og ør i hovedet.
Da hun til Grete Millings bisættelse hørte om drabet på Jack Skovby, var hun med det samme kørt ind på redaktionen, men redaktionschefen havde ikke været indstillet på at sende hende tilbage til Tåsinge.
Først da hun ud på aftenen endelig fik fat i Louise og hørte, at de havde anholdt Helene Funch og sigtet hende for drabet, gav Terkel Høyer grønt lys.
Hun var så træt af, at journalistik var nået helt derud, hvor det var en bevilling af penge til broen, som afgjorde, om man fik lov til at dække en historie eller måtte nøjes med at sidde på redaktionen og følge politiets pressemøder online.
Louise havde også virket træt, da de sent om aftenen havde drukket en øl sammen på hotellet i Troense.
Camilla havde ventet på hende og håbet, at hun kunne få lidt mere at vide end de sparsomme oplysninger, der indtil videre var sluppet ud om nedskydningen.
Men det var ikke meget, veninden havde sagt, ud over at Jack var blevet skudt ned bagfra og ikke forfra, som Camilla ellers havde forstået det.
Og så havde de ellers bare siddet i hinandens selskab.
De var begge så trætte, og det havde været rart bare at slud-
re om Grete Millings bisættelse og ikke så meget om, at de begge var tilbage på Tåsinge.
Mobilen summede igen.
Camilla satte sig op i den smalle seng, inden hun svarede.
-	Kan vi mødes?
Eva Nørgaard lød ikke det mindste træt, og det gik op for Camilla, at klokken var halv ti.
Fortumlet kom hun ud af sengen.
Jeg ved godt, at du er kørt hjem.
Men der er noget, jeg er nødt til at vise dig.
Kan du komme herover med det samme?
-	Ja, sagde Camilla hurtigt.
- Jeg er faktisk på Tåsinge og kan være hos dig inden for en halv time.
Passer det?
-	Ja, svarede Eva.
- Du skal møde mig i Lundby.
Det er ikke så langt herfra.
Camilla skrev adressen ned, tog et hurtigt bad og kom i tøjet.
Inden hun forlod hotelværelset, tjekkede hun netaviserne for at sikre sig, at der ikke var udsendt en opdateret pressemeddelelse vedrørende drabet, som hun skulle forholde sig til.
To drab på Tåsinge inden for en uge var den helt store nyhed
, og alle forsøgte selvfølgelig at bore i forbindelsen mellem Dorthe Hyllested og Jack Skovby.
Camilla var den eneste, der havde historien om, at de to havde haft et seksuelt forhold, som førte til, at Dorthe blev gravid, men siden mistede barnet.
Den historie havde de andre nyhedsmedier hurtigt planket.
Inden hun og Louise var skiltes den foregående aften, havde Camilla lovet at lade være med at skrive om Helene Funch af hensyn til Simon og plejefamilien.
Til gengæld ville hun være den første, som fik besked, hvis politiet mente, at de havde nok til at fremstille hende i grundlovsforhør med henblik på en varetægtsfængsling.
24 timer kunne de holde på Helene, inden hun skulle stilles for en dommer.
Og anklagemyndigheden ville formentlig anmode om lukkede døre, fordi politiet stadig efterforskede de to
drab, tænkte Camilla og sendte en sms til Terkel med besked om, at hun blev på Tåsinge og holdt øje med, hvordan sagen udviklede sig.
Hun skrev ikke noget om, at hun tog ud for at mødes med Aske Nørgaards mor, for hendes redaktionschef var stadig ikke vild med homovinklen.
Camilla satte farten ned, mens hun kørte igennem Lundby.
Hun nåede frem til skolen og holdt tilbage for en stor lastbil, inden hun drejede til højre ud ad Tangvejen.
Et stykke fremme fik hun øje på Eva Nørgaard, der stod bag datterens sorte Fiat Punto ud for et skilt, der viste ind ad en allé-lignende grusvej med høje træer på begge sider.
‘
Unik helse
og velvære’
, stod der på skiltet, som var prydet med bladranker og holistiske symboler.
Camilla svingede ind til siden og parkerede bag Puntoen, men inden hun nåede at åbne bildøren, stod Eva med ansigtet tæt ved førersædets vindue.
- Vi skal derned, sagde hun uden at ulejlige sig med at hilse på Camilla.
Hun virkede hektisk og pegede fortravlet ned mod grusvejen.
Og uden at vente på svar satte hun sig ind i Puntoen og kørte forrest.
Landskabet var fladt og virkede frodigt, selv nu, hvor efterårets farver havde lagt sig over de jordbrune marker med den fede, skinnende jord og de bladfattige, gyldne trækroner.
I skellene mellem markerne var der små forhøjninger og stendiger dækket af vildtvoksende, tørt græs.
Langsomt trillede Camilla efter Eva.
Grusvejen var velholdt og jævn, den drejede blødt, og inde bag en lille, tæt bevoksning af træer kom et stort rødstenshus med ét til syne.
Der virkede mennesketomt og øde.
Camilla mærkede en instinktiv tøven i sin krop, da hun så Eva stige ud af Puntoen og vinke hende med, men hun skuttede sig og steg alligevel ud af bilen og gik hen mod Eva, der afventende havde taget opstilling for foden af trappen, der førte op til husets hoveddør.
På hver side af ind-
gangsdøren vogtede to store stenløver.
De virkede malplacerede og alt for pompøse i det øde landskab, også selvom huset, de passede på, var stort med en tilbygning, som stødte op til hovedhuset som en forlængelse af det oprindelige byggeri.
Det kunne ligne et gammelt, ombygget mejeri, tænkte Camilla.
-	Her er ikke nogen, sagde Eva beroligende og gik op ad trappen mod døren.
Camilla lagde hovedet lidt tilbage og lod blikket glide hen over husets mørke ruder.
Der stod ingenting i karmene, og flere af vinduerne så ud, som om de var blændede.
-	Det var her, min søn prostituerede sig, sagde Eva nøgternt.
Hun stod med ryggen mod døren og så ned på Camilla, som stadig stod for foden af trappen.
- Stedet her ødelagde ham.
Det tog livet af ham.
Efter det, der skete ude i skovhytten, begyndte min søn at komme her.
-	Hvad er det her for et sted? spurgte Camilla og mærkede en iling ned ad ryggen.
-	Jeg har hørt det omtalt som Forlystelsesparken eller Syndens Hule.
For mig er det nærmere Helvedes Forgård.
Det er et horno-bordel, som Nils Hyllested og Kristian Funch startede, efter Aske blev banket sønder og sammen ude i skovhytten.
I hytten betalte man ikke for sex, men her i Helvedes Forgård kender alle præmissen og ved, hvad de går ind til, så der ikke bagefter opstår problemer, hvis tingene løber løbsk, som de gjorde for Aske dengang.
Jeg går ud fra, at Nils og Kristian nok i sin tid tænkte, at når man blev betalt for at stille sin krop til rådighed, kunne man ikke bagefter komme og beklage sig, hvis noget gjorde lidt ondt.
Det var smart tænkt.
Der var ikke vrede i hendes stemme, men en iskold bitterhed svirpede mod Camilla, som stod som naglet til jorden og lyttede.
-	Kan vi bare gå ind? spurgte Camilla utilpas og kastede endnu et blik på de mørklagte vinduer.
Eva Nørgaard nikkede og vendte sig om og trykkede håndtaget ned.
-	Jeg var her i går, her er ikke låst, sagde hun, og Camilla gik med langsomme skridt op ad trappen efter hende.
De kom direkte ind i en stue med lavendelfarvede vægge.
I hver ende af rummet stod to lave sofagrupper i mørkebrunt, blankt læder som i venteafdelingen på en skønhedsklinik fra 90’erne.
Der lå blade på bordene, blade med muskuløse mænd med glinsende, nøgne overkroppe.
Henne ved væggen stod et serveringsbord med glas og isterningspand sammen med flere flasker spiritus.
Det hele var sirligt stillet frem på lige rækker.
Camilla gik tøvende hen mod en skranke, der stod bagerst i rummet.
Ved siden af en Mac-skærm stod en røgfarvet, cylinderformet vase fyldt med kondomer.
På skrankens blanke overflade lå der turistbrochurer over Tåsinge spredt ud i en inviterende vifte præcis som på kroen.
Det hele så ud, som om nogen netop var blevet færdige med at gøre velkomstområdet klar til en ny dag.
Camilla så spørgende på Eva.
-	Nogen har gjort stedet klar til åbning, konstaterede hun.
Det svarede Eva ikke på.
Hun var gået hen til sofaen og lænede
sig op ad dens polstrede ryg, som om hun havde brug for støtte.
Jeg har altid stået bag min søn og lært ham, at man ikke skal skamme sig over sine lyster.
Men nu ved jeg, at det, han udsatte sig selv for herude, intet havde med lyst at gøre.
Han blev fanget i noget, der ødelagde ham.
Han mistede sin sjæl og alt det fine og særegne ved ham.
Hun fik lidt farve i kinderne.
-	Jack Skovby ejer stedet, men han brugte kun jorderne omkring huset, så ejendommen var gået i forfald, indtil Nils lejede det af ham og fik Kristian Funch til at finansiere istandsættelsen.
Camilla tænkte på det beløb, Helenes mand havde overført til Nils Hyllested.
-	Forestil dig, hvordan det må have været for min søn at slutte sig til dem, der havde gjort ham fortræd.
Jeg forstår ikke, at han kunne.
Forestil dig også, hvordan det havde set ud, hvis det var kommet frem, at Kristian Funch, som var kendt i hele landet for at varetage andre menneskers tryghed og sikkerhed med sine alarmsystemer og sit velrenommerede firma, også stod bag et sted, hvor alt for unge mænd tjente penge på at sælge deres krop.
Der kom en lille sitren i hendes stemme, som om hun et øjeblik blev skrøbelig, men så blev hendes stemme igen neutral, og hun gik hen mod en dør ved siden af skranken og bad Camilla følge med.
De måtte have revet al indmaden ud af huset, inden de byggede det om, tænkte Camilla.
Der var ikke noget indenfor, der mindede om en almindelig familiebolig.
Der var farver på dørene som i en børnehave, så de små vidste, hvor de hørte til.
Eva åbnede døren ind til det første rum.
Den gule stue var mørklagt bortset fra farvespillet fra en knæhøj lavalampe, der kastede sine dovne farvebobler rundt på værelsets vægge.
Camilla stod et øjeblik, før det gik op for hende, at den mørke skygge bagerst i rummet var et stort bur.
Hun tændte lyset.
På væggen hang kroge med piske og noget, der lignede sorte gummidragter.
-	Jeg bliver her, sagde Eva og trådte tilbage til receptionen, da Camilla gik videre til den næste dør.
Hun åbnede ind til en stor jacuzzi, der stod midt på gulvet.
Bag den var der en indbygget kabine, som Camilla gættede på var en sauna.
Hun var så optaget af det store spabad, at det først var, da hun skulle til at lukke døren igen, at hun fik øje på skabet på væggen bag den.
Kæmpestore dildoer i forskellige former og farver hang på rad og række.
De var så store,
at hun i alle andre situationer ville have opfattet dem som en joke.
Men her var de ikke sjove, kun frastødende og uhyggelige.
Da hun havde lukket døren til det sidste rum, gik hun tilbage til Eva, som igen stod og lænede sig op ad sofaryggen i receptionen.
Camilla følte sig tom og mærkede Evas blik i ryggen, da hun gik hen til en håndvask ved siden af skranken og vaskede sine hænder, som om hun kunne vaske alt det af sig, hun lige havde set.
Hun trængte til at komme ud og var på vej hen mod døren, da Eva bad hende vente.
-	Jeg troede, det her mareridt stoppede, dengang Nils døde, sagde hun og slog ud med hænderne i retning af det, Camilla lige kom fra.
- Det er først nu, det er gået op for mig, at stedet blev drevet videre uden Nils.
Hun stirrede længe med et dødt blik på Camilla.
Jeg har været så dum, sagde hun hjerteskærende fortvivlet.
- Jeg så det ikke, jeg var blind af sorg, jeg lagde ikke mærke til noget som helst.
Hun trak vejret ujævnt og tungt ind, som om hun tog tilløb.
-	Jeg opdagede, at Dorthe holdt stedet her kørende efter sin mands død.
Hun indlogerede mændene på kroen, som om de havde bestilt et almindeligt kroophold.
Så ankom de om eftermiddagen, fik kaffe og kringle, præcis som vores øvrige gæster havde mulighed for.
Og så blev de ellers kørt herhen, eller nogen kørte selvfølgelig selv.
Næste morgen serverede Dorthe så morgenmad for dem, og så tog de hjem igen.
Jeg troede ikke, Dorthe kunne finde på at drive et sted som det her videre efter Nils, jeg forstår det stadig ikke.
Hun virkede et øjeblik fraværende.
-	Jeg tror, at Jon vidste det, sagde hun så tonløst.
- Jeg har flere gange følt, at han ville snakke med mig om noget vigtigt, men jeg troede, han ville tale om Aske, og det kunne jeg ikke holde ud.
Jeg fattede ingenting, indtil Dorthe selv røbede sig.
Hun var begyndt at tale hurtigere, som om hun skulle nå noget.
Men så tav hun brat og gik hen mod hoveddøren og forlod huset.
Camilla skyndte sig lidt forvirret efter hende.
-	Den formiddag, hvor jeg skulle ned at handle, fortsatte Eva uanfægtet på vej ned ad trappen, - ville jeg runde kroen på tilbagevejen for at hente en taske, jeg havde ladet stå dagen før.
Hun gik med utålmodige skridt hen mod den sorte Punto, mens hun talte ud i luften.
-	jeg hørte allerede hendes stemme, da jeg kom ind i køkkenet.
Dorthe stod i krostuen og talte i telefon, og jeg skulle lige til at gå ind til hende, da hun begyndte at remse op, hvilke faciliteter Helvedes
Forgård her havde at tilbyde.
Så forklarede hun, hvor det lå, og nævnte en række ydelser, jeg ikke engang ville have fantasi til at forestille mig.
Ord, jeg slet ikke var klar over fandtes.
Hun fortalte helt upåvirket om stedet, som om hun talte om en dagligdags ting.
Eva rystede på hovedet.
- Jeg troede umiddelbart, at det var skovhytten, hun talte om.
Men så nævnte hun adressen og informerede kunden om prisforskellen mellem et besøg herude og et ophold på kroen, som inkluderede fri adgang til huset her.
Eva Nørgaard var nået hen til Puntoen og lænede sig op ad den, som om hun igen havde brug for støtte.
-	Det føltes, som om jeg ikke kunne trække vejret, fortsatte hun så med fast stemme.
- På det tidspunkt stod jeg helt henne ved svingdøren i køkkenet.
Dorthe stod lige på den anden side.
Da hun afsluttede samtalen med kunden, foretog hun med det samme en anden opringning, hvor hun meddelte, at der kom en kunde senere på dagen.
“Gør det gule rum klar, og få fat i en af de unge,” sagde hun til den, hun snakkede med.
Jeg åbnede svingdøren og så, at hun var gået i gang med at folde servietter, mens hun talte.
Ud fra samtalen forstod jeg, at rummet ville være klar fra klokken
18, men at kunden først ville ankomme til bordellet ved 20-tiden, fordi han havde bestilt bord i kroens restaurant inden.
Hun gemte et øjeblik ansigtet i hænderne, men så hurtigt op igen, som om hun lige havde rystet noget af sig.
Hun fik det til at lyde så let, sagde hun så.
- Jeg tror, at det var det rutinemæssige, der ramte mig mest.
Jeg havde det, som om hele verdens vrede rejste sig i mig.
Og jeg ved ikke helt, hvad der gik af mig, jeg gør jo slet ikke sådan noget.
Camilla opdagede, at hun holdt vejret.
Eva vendte sig resolut om for at åbne bilens bagsmæk.
Jeg nød hvert et slag, indrømmede hun stille, mens hun trådte til side, så Camilla kunne komme til.
- Og selvom vreden igen har forladt mig, og jeg stadig kun har sorgen tilbage, kan jeg ikke engang sige, at jeg fortryder, hvad jeg har gjort.
Det gør jeg ikke, det føles stadig rigtigt, sagde hun og pegede forklarende ned i bagagerummet.
Camilla gik langsomt hen til bilen og kiggede tøvende der, hvor Eva pegede.
I bagagerummet lå et kraftigt spækbræt og en jagtriffel.
-	Jeg vil gerne have dig til at ringe til politiet og bede dem om at komme, sagde Eva stille.
Camilla stod stum et øjeblik og kiggede på den afklarede kvinde foran sig.
Hun mærkede en snert af utryghed over at vide, at Eva var i stand til at dræbe et menneske, men samtidig strålede der en stærk, sorgfyldt smerte ud fra Askes mor, som fik Camilla til at træde frem og lægge armene trøstende om hende.
Længe stod de bare og vuggede hinanden frem og tilbage.
Så trak Camilla sig lidt.
-	Har du talt med Lea? hviskede hun.
- Ved hun det?
Eva nikkede.
-	Hun er derhjemme, svarede hun.
- Jeg vil helst have, at politiet kommer her, så hun ikke behøver at se, når de henter mig.
-	Fortæl mig om Jack, bad Camilla med blikket på riflen.
-	Jeg opsøgte ham, da jeg hørte, at han var blevet løsladt.
Og så skød jeg ham, sagde hun og fortalte, at hendes mand havde efterladt riflen i huset, da han flyttede.
- Han sagde, at hvis Aske nogensinde kom på bedre tanker og fik lyst til at opføre sig som en mand, kunne han bruge den til at gå på jagt med.
Den har ligget oppe på loftet lige siden.
- Hvad har du gang i? snerrede Louise, da hun havde trukket Camilla med ind i et tomt kontor.
Først havde hun afvist at komme ud, da det blev meddelt, at hun havde besøg.
Men damen i politistationens informationsskranke var insisterende og sagde, at det drejede sig om en kvinde, der var mødt op for at afgive en tilståelse.
Og så havde Camilla stået der.
Sammen med Eva Nørgaard.
-	Er du klar over, at jeg lige er kommet tilbage efter grundlovsforhøret.
Helene
Funch er netop blevet varetægtsfængslet i fire uger på begrundet mistanke om drabet på Jack Skovby.
Og mens Helene er ved at gå i opløsning, fordi hun ikke kan se sin lille søn, er du ude at køre tur med gerningspersonen.
Hvad fanden tænker du på?
Louise var så vred, at hun snappede efter vejret for ikke at blive kvalt i sit eget raseri.
-	Hør nu, forsøgte Camilla.
- Jeg kunne jo ikke vide, hvad hun ville, da hun spurgte, om vi skulle mødes.
Men for at være ærlig er jeg glad for, at jeg tog ud og så det sted.
Jeg tror ikke, du forstår, hvad det her drejer sig om.
Fatter du overhovedet, hvad det gør ved en mor at se sin søn gå i opløsning?
-	Hvis Eva Nørgaard har slået to mennesker ihjel, har hun slået to mennesker ihjel, og så er jeg egentlig ret ligeglad med, at du føler dig stødt over, at der findes bordeller for homoseksuelle mænd.
Helene Funch er blevet heglet igennem afhøringer, mens du har været klar over, at det ikke var hende, der begik drabet.
Og lige nu er du er skyld i, at Helenes navn bliver sværtet til i pressen.
Synes du ikke, at den situation, hun allerede er bragt i, er svær nok?
Du er nødt til at tage ud og se det sted, sagde Camilla og så ud til at lade skideballen prelle af.
- Det er vigtigt, at du forstår, hvad Nils Hyllested og Kristian Funch satte i gang.
Lene Borre og Niklas var allerede sendt ud til adressen i Lundby.
Begge gerningsvåben var samtidig blevet hentet ind fra Camillas bil, og Lange var i færd med at forberede afhøringen, selvom Eva Nørgaard, i samme øjeblik hun blev sat ned på en stol, aflagde fuld tilståelse.
Louise havde også skældt ud over, at Camilla først var kørt tilbage til Eva Nørgaards hjem for at aflevere datterens bil, inden de sammen fortsatte ind til politistationen i Svendborg.
Men faktisk er det endnu vigtigere, fortsatte Camilla, - at du ser, hvad Dorthe og Jack drev videre, selvom ingen af dem fik deres lyster stillet på den måde.
De var bare kyniske og gjorde det af ren grådighed.
Hun bookede mænd ind på fucking sexophold, som om de havde bestilt et gourmetophold på Falsled Kro.
Jeg vil have, at I forstår, hvad de to gjorde mod unge søgende mennesker som Aske.
Selvfølgelig skal Eva straffes for det, hun har gjort, men I skal forstå, hvad der drev hende helt derud.
Louise betragtede et øjeblik veninden.
Det her handler ikke om din egen retfærdighedssans, sagde hun vredt.
- Det handler om, at du vil have din historie hjem.
Du har bidt dig fast i historien om Aske Nørgaard, og for at få den i hus skider du på vores arbejde.
Jeg ville fandeme ønske, at du var blevet i Præstø og havde spillet yatzy med din far.
Nu var det Camilla, der mistede besindelsen, og hun prøvede ikke at pakke det ind eller sænke stemmen.
-	Du, eller dine kolleger for den sags skyld, har ikke på noget tidspunkt for alvor interesseret jer for Eva Nørgaard og det, hendes dreng var udsat for.
Hvis du havde gidet undersøge, hvad der blev af de penge, Kristian Funch overførte til Nils Hyllested, så er det faktisk temmelig sandsynligt, at Jack Skovby stadig havde været i live.
Er det, fordi Aske var bøsse, at han ikke tæller?
Eller er det, fordi I føler, at han på en måde selv var ude om det?
At han bare kunne være stoppet i tide, så han ikke endte med at blive ulykkelig og syg?
Er det...
Louise rystede på hovedet ad hende og vendte sig om og gik.
Så trådte hun ind i det lokale, hvor Eva Nørgaard netop var blevet sat til afhøring, og hele tiden mærkede hun Camillas blik i ryggen og var godt klar over, at der var noget om snakken.
Ikke fordi Aske var bøsse, tænkte hun.
Mere fordi Nils Hyllested ikke rigtig havde virket vigtig i den her sag.
Og det var en fejl.
Eva Nørgaard sad med et glas vand foran sig og kiggede ikke op, da Louise kom ind i rummet.
Lange havde allerede forklaret, at afhøringen skulle understøtte den tilståelse, hun netop havde aflagt.
Da Louise havde sat sig, tog han fat.
Først oplyste han dato og sted for afhøringen, derefter Evas navn og personnummer, og at der var afgivet tilståelse i drabene på Dorthe Hyllested og Jack Skovby.
-	Er det korrekt? spurgte han og så på Eva.
Hun nikkede og svarede et tydeligt ja.
Louise vidste allerede, hvordan Eva havde overhørt telefonsamtalen på kroen og på den måde opdaget, at Dorthe drev mandens bordel videre.
Hvordan det havde ført til et voldsomt skænderi, hvor Dorthe havde råbt til hende, at ingen havde tvunget Aske til at arbejde for Nils, men at hendes søn havde været en trækkerdreng, der altid havde jagtet voksne mænd.
Dorthe skulle ifølge
Eva også have påstået, at Nils altid havde behandlet Aske godt og havde anbefalet ham, når der kom gode kunder til kroen.
Han havde holdt af Aske.
"Oprigtigt holdt af”, refererede Eva med en stemme, der var forvrænget af foragt.
Hun virkede ikke engang skamfuld over at blive afsløret, fortsatte Eva.
- Tværtimod skældte hun mig ud, fordi jeg lyttede til hendes samtaler og blandede mig i hendes ting.
Det gjorde jeg ikke.
Jeg kom bare for at hente min taske.
Men da jeg forstod, hvordan det forholdt sig, gik jeg ind og konfronterede hende.
Og det eneste, hun sagde, var, at det stod mig helt frit for at finde et andet job, hvis jeg ikke brød mig om det, hun foretog sig.
Og så var det, at hun sagde det med, at Aske bare havde været en trækkerdreng som alle andre trækkerdrenge.
Nu knækkede stemmen, men hun så ikke væk.
-	Jeg var så opfyldt af sorg og vrede, fortsatte hun.
- Og jeg kunne ganske enkelt ikke forstå, hvordan hun kunne være så hensynsløs.
Respektløs, sådan føltes det.
Hun vidste, at Aske var blevet syg, hun sendte ovenikøbet en krans til hans begravelse.
Men hun viftede hans død bort ved at nedgøre ham.
Og ved at fortsætte med at udsætte unge, usikre mennesker for grænseoverskridende situationer som dem, der ødelagde min Aske.
Jeg tog spækbrættet og slog.
En del gange.
Hun blinkede tårerne væk.
Og du gjorde ikke noget for at stoppe blødningen, da du opdagede, hvor alvorligt de slag havde ramt? spurgte Lange.
Hun sad lidt og stirrede lige på Lange, men rystede så på hovedet.
Hun rømmede sig lidt.
-	Nej, svarede hun.
- Det gjorde jeg ikke.
Hun rømmede sig igen.
-Jeg vil ikke forsøge at undskylde noget, sagde hun hurtigt.
- Men jeg har arbejdet for Dorthe, siden hendes mand døde.
I den tid har jeg følt, at vi kom tæt på hinanden, at vi var sammen om at drive kroen videre.
Jeg lagde min tid og mine kræfter i at hjælpe hende med at få det til at lykkes.
Jeg holdt af hende, jeg delte min smerte og sorg med hende, og jeg troede, vi var venner.
Jeg ville hende virkelig det bedste.
I al den tid fortalte hun mig ingenting om det klamme sted, som fortsat udnyttede unge drenge.
Hun kendte til min ulykke og min ufattelige sorg, og hun lod mig tro, at vi stod hinanden nær, og at hun ville hjælpe mig.
Hun lod mig også tro, at hun forstod mig, og at hun var enig i, at det ikke er i orden at udnytte unge, usikre mennesker.
Det var først, da jeg tilfældigt overhørte den samtale, at jeg forstod, hvilken person hun i virkeligheden var: et kynisk og hensynsløst menneske.
Eva bøjede hovedet.
Først Helene og så Eva, tænkte Louise.
Dorthe Hyllested havde bragt mad ud til Helene, samtidig med at lille Simon, som Helene savnede grænseløst, boede hos Dorthe og Nils på kroen.
Og hun havde trukket Eva tæt ind til sig, mens hun fortsatte med at drive det bordel, som havde ødelagt Aske.
Louise mærkede Langes blik, men kunne ikke helt tyde ham.
- Ifølge vores retsmedicinske rapport døde Dorthe Hyllested som følge afen 10 centimeter lang buet flænge i baghovedet, fortsatte Lange.
- Det formodes, at hun var omkring femten minutter om at forbløde.
Lad mig lige spørge en gang mere, Eva, om det er korrekt forstået, at du på intet tidspunkt overvejede at gå tilbage til krostuen og hjælpe hende eller tilkalde hjælp?
Louise håbede, Eva forstod, at Lange med sit spørgsmål forsøgte at hjælpe hende.
At lede hende til at sige, at hun gik tilbage for at hjælpe, så hun i det mindste havde gjort forsøget.
Det ville mildne straffen.
-	Ja, det er korrekt forstået, svarede Eva Nørgaard højt og klart.
- Jeg forlod hende, vel vidende at jeg måske kunne have reddet hendes liv.
Jeg følte en ro, da jeg så hende ligge der.
Lange så ned i bordet, Louise rørte lidt uroligt på sig.
-	På det tidspunkt var jeg ikke klar over, at Dorthe drev stedet sammen med Jack, fortsatte Eva selv.
- Jeg blev chokeret, da jeg hørte, at han var blevet anholdt.
Jeg kendte ikke noget til barnet eller til, at han og Dorthe havde haft et forhold.
Jeg besluttede med det samme, at jeg ville køre op og melde mig selv, så han ikke blev anklaget for det mord, jeg havde begået.
Men først var jeg nødt til at tale med min datter; jeg skyldte hende at fortælle hende sandheden ansigt til ansigt.
Hun kom ud til mig om aftenen.
Vi spiste sammen, og jeg fortalte, at jeg havde slået Dorthe ihjel, og at jeg dagen efter ville melde mig selv og tage min straf.
Misforstå mig ikke, det var ikke, fordi jeg søgte om tilgivelse.
Jeg ville bare have, at hun forstod, at jeg ikke fortrød.
Næste morgen hørte jeg, at Jack var blevet løsladt.
Jeg besluttede, at jeg ville tale med ham, inden jeg kørte herind.
Hun tav og så næsten drømmende ud ad vinduet.
Jeg havde brug for, at han fortalte mig, hvad han vidste.
Hvor meget han kendte til det sted, og jeg var også klar til at fortælle ham, at det var mig, der havde dræbt Dorthe, og undskylde for, at han var blevet anholdt.
Da jeg kom ud til ham i Vornæs Skov, så jeg ham køre ud fra gårdspladsen.
Jeg kørte efter ham, fordi jeg ikke følte, at det kunne vente at tale med ham.
Jeg havde jo allerede fortalt Lea, at jeg ville køre ind til politiet; det var frygteligt at tage afsked, så jeg havde brug for at få tingene overstået.
Hun så ikke på nogen af dem, mens hun talte.
Udtrykket i ansigtet var fjernt, men hun virkede fattet og helt ved sine fulde fem, tænkte Louise.
-	Det gik op for mig, at Jack var på vej ud til adressen i Lundby,
jeg fulgte efter og parkerede oppe r ed vejen og gik så derned.
Han havde åbnet et par vinduer, og jeg kunne se ham gå rundt derinde.
Det var tydeligt, at han færdedes hjemmevant.
Han gik og ryddede op og satte rene glas frem.
Skiftede stearinlys og gjorde klar, som når vi gør restauranten klar efter frokosten.
Han var derinde en times tid, inden han kom ud og kørte tilbage til sin gård igen.
Nu så hun direkte på dem.
Først på Louise og så Lange, som om hun ville være sikker på, at de forstod, at hun stod ved hvert et ord, hun sagde.
-	Jeg kørte hjem efter den riffel, jeg har haft liggende på loftet.
Det var Frands, børnenes far, der efterlod den.
Jeg lagde den i bilen, og så kørte jeg hen til Jacks gård.
Han var lige kommet hjem, da jeg ankom.
Han stod stadig på gårdspladsen.
Jeg stoppede i indkørslen og steg ud.
Hun pressede læberne sammen og knugede sine hænder.
Han indrømmede med det samme, at han og Dorthe havde overtaget stedet efter hendes mand.
Det var ham, der fortalte, hvordan Nils havde lejet huset af ham, og at Kristian Funch havde investeret, så stedet blev sat i stand.
Han fik det til at lyde, som om det var en vejbod, de havde arvet.
Han syntes, jeg overreagerede, og sagde, at der ikke var nogen mindreårige tilknyttet stedet.
Han sagde også, at hvis ikke han drev det videre, ville der bare komme en anden og gøre det.
Han mente ganske enkelt ikke, at der var noget galt i det, de gjorde.
Hun tav et øjeblik og tænkte sig om, som om det var vigtigt for hende at gengive deres ordveksling helt korrekt.
-	Den slags steder findes jo, sagde han og blev grov.
Han sagde, at hvis jeg ville melde ham, skulle jeg være velkommen, men det ville ikke blive rart for mig bagefter.
Han virkede ligeglad med mig og vendte ryggen til, mens han ignorerede mine forsøg på at få ham i tale.
Jeg ved ikke, hvad der gik af mig, men igen følte
jeg alverdens vrede stige op i mig, jeg følte en enorm trang til at udligne den følelse af uretfærdighed, som har forfulgt mig, siden Aske døde, så jeg åbnede bagsmækken i bilen og tog riflen op.
Han opdagede det ikke, tænkte nok bare, at jeg var en forvirret, sørgende kvinde, han vendte sig ikke på noget tidspunkt om mod mig.
Jeg fulgte efter ham, til jeg var så tæt på ham, at jeg var sikker på at ramme.
Jeg har aldrig før prøvet at skyde, sagde hun.
Hun talte langsomt og tydeligt, og Louise tænkte, at der vitterligt ingen fortrydelse var at spore.
Begge drab var koldblodige, men drevet af sorg og ønsket om en form for retfærdighed.
Hun havde set det før, alligevel blev hun ramt af den afklarede ro, der lå over Eva Nørgaards tilståelse.
- Jeg overvejede, om jeg skulle køre direkte herind.
Men i stedet kørte jeg tilbage til Lea, som stadig var hjemme hos mig.
Men da jeg så hende, kunne jeg pludselig ikke fortælle hende om Jack, som det havde været min hensigt.
Jeg vil komme til at savne hende så forfærdeligt.
Det var, som om alvoren og konsekvensen af det, jeg havde gjort, først for alvor gik op for mig der.
Jeg havde brug for lidt tid til at tage ordentlig afsked med hende.
Da jeg kom hjem, fortalte hun, at Helene var blevet anholdt.
Det var frygteligt, jeg vidste jo, at det var min skyld.
Men samtidig blev det vigtigt for mig at forsøge at få folk til at forstå, hvad det var, Dorthe og Jack havde gjort.
Og før dem Nils og Kristian.
Jeg ville have alle til at se, hvad de gjorde mod andre mennesker.
Hvordan de kynisk udnyttede og stadig udnytter unge menneskers usikkerhed og famlen, selv efter at have overværet på nært hold, hvor galt det gik for min Aske.
Derfor kontaktede jeg Camilla Lind.
Det bankede hårdt på døren, selvom Louise havde skudt det røde skilt for, som viste, at en afhøring var i gang.
Louise ventede irriteret på, at det skulle holde op, men så stak Lene Borre hovedet ind og vinkede med en alvorlig mine Louise ud.
Lange nikkede kort til hende, og hun rejste sig.
-	Simon er væk, sagde Borre, da Louise havde lukket døren bag
-	Nogen har taget ham.
Oktoberregnen slog hårdt mod forruden, da Louise sammen med Lene Borre og Niklas jog over broen mellem Tåsinge og Langeland.
De kørte med lygter og horn, og de få bilister, der befandt sig på vejen, blev mast ud til siden.
Simon Funch var iført mørkeblå regnbukser og en grøn vindjakke, lød det i efterlysningen, som var blevet rundsendt til landets politikredse, kort inden de kørte fra Svendborg.
To patruljer var allerede sendt afsted, og der blev netop nu rekvireret assistance fra et hold politihunde.
Måske var det overilet, tænkte Louise febrilsk, men hun havde med det samme sat det helt store apparat i gang, hun turde hverken at tøve eller trække tiden.
Drengen var sidst set ved plejefamiliens legehus, som stod langs deres indkørsel ud mod vejen.
Ingen naboer havde set ham forlade legehuset eller haven i Tullebølle.
En genbo havde, kort inden Tine opdagede, at Simon var væk, hørt en bil gasse op ude på vejen.
Genboen så ikke bilen.
-	Hvor er Helene? havde Louise spurgt, da hun satte sig ind ved siden af Niklas, som kørte.
På Langeland.
Han fortalte, at Helene efter løsladelsen var blevet hentet af sin søster, som først havde kørt hende hjem til går-
den i Bjernemark, hvor hun havde taget et bad, og så var de kørt videre til Tullebølle, hvor Iben havde sat hende af og var kørt igen.
-	Og hvor er Iben nu?
-	Det er endnu ikke lykkedes os at få fat i hende, svarede Niklas.
- Hun tager ikke sin telefon.
Louise vendte sig mod Lene Borre, der sad på bagsædet med en computer på skødet og sin mobil for øret.
-	Sæt Lindén til at spore søsterens mobil, bad hun.
Borre nikkede og signalerede, at det var Lisa Lindén, hun talte med.
-	Og hendes kontokort, tilføjede Louise og tænkte, at hun vel ikke behøvede at gøre dem opmærksom på, at de skulle rykke uden at afvente en dommerkendelse.
Indimellem kunne man bevæge sig lidt i gråzonen, men i dette her tilfælde var der ingen tvivl om, at de var dækket ind under øjemedets forspildelse.
De risikerede at miste Simon Funch, hvis de først skulle i dommervagten og indhente en kendelse.
På den her måde havde de 24 timer til at forelægge indgrebet for en dommer, og til den tid havde de forhåbentlig fundet drengen.
-	Tjek, hvilke mobiltelefoner der har befundet sig ude på gården i Bjernemark, sagde Louise efter at have tænkt sig om.
- Og hvem der har været i nærheden af plejeforældrenes adresse i Tullebølle.
Hun vendte sig mod Niklas.
-	Hvordan virkede Helene Funch, da du kørte hende hjem fra arresten?
-	Hvad tænker du på? spurgte han.
De var kommet ud på de små veje, og han havde sat farten ned og slået sirenen fra.
-	Jeg tænker på, om hun sagde noget om sit samvær med Simon.
Virkede hun utålmodig over, at det ville komme til at tage tid, inden hun fik lov at få ham hjem?
Lene Borre lænede sig frem mellem sæderne.
-	Ja, svarede hun på kollegaens vegne.
- Hun følte, at det var urimeligt, at det var plejeforældrene, der fik lov til at opbygge en relation til ham, mens hun skulle være den fremmede, der kom som gæst.
Louise nikkede.
-	Og jeg må sige, at jeg godt forstår hende, fortsatte Borre omme fra bagsædet.
- Helene Funch har intet gjort for at bringe sig selv i den her situation.
Hun har været udsat for en frygtelig tragedie og har taget sin skæbne på sig og levet med sorgen.
Nu hvor hun så har mulighed for at blive genforenet med sin yngste søn, synes jeg faktisk også, at det virker helt urimeligt, at man holder hende udenfor på den her måde.
Og nu har hun ovenikøbet været anklaget for to drab.
Hvis hun nogensinde kommer sig over det her, skal hun have en medalje.
Og, fortsatte hun, - jeg vil ikke blive overrasket, hvis det ender med, at vi får en sag på nakken.
Jeg kan virkelig godt følge hende.
Louise vendte sig hurtigt om mod hende.
-	Følge hende i hvad helt præcist? spurgte hun.
Lene Borre
så lidt mat ud, men svarede så.
-	Følge hende i, at hun er skidesur på os og måske ikke har tænkt sig at følge de direktiver, der er sat op for den genforening.
Hun vil have ham hjem, og som hun sagde, så må der flytte en psykolog hjem til hende, hvis man ikke mener, at hun kan gøre det godt nok.
-	Har hun sagt det?
Louise mærkede, at Niklas flyttede hænderne uroligt på rattet.
-	Og det er noget, I begge to kendte til, konstaterede Louise, men ingen af dem svarede.
Lene Borres mobil ringede.
I bakspejlet så Louise, hvordan hun flere gange nikkede.
m
Der er efter løsladelsen registreret flere opkald på Helenes telefon, fortalte hun, da hun havde afsluttet samtalen.
- Det er samtaler mellem Helene og hendes svoger, Kenneth Funch, broren, der overtog hendes mands alarmselskab.
Louise nikkede og sagde, at hun godt var klar over, hvem han
var.
De var nået frem til parcelhuset i Tullebølle.
Hun havde allerede set flere politibiler på vejen, og der holdt også en foran plejeforældrenes adresse.
Inden de steg ud, ringede Louise til Grube og bad ham sende en patrulje ud til Helene Funchs gård i Bjer-nemark.
Hun ville have sporet søsteren og Helenes svoger med henblik på at finde ud af, om de lige nu befandt sig sammen med Simon.
Hvis det var Helenes familie, der havde iværksat at hente drengen hjem, så skulle de stoppes, inden de nåede at komme for langt væk med ham.
Hun vendte sig mod sine to kolleger.
-	Jeg håber, sagde hun, - at I er klar over, at det her ikke handler om, hvad der er rimeligt for Helene.
Det handler om en lille dreng på fire år.
Jeg ved godt, at Helene ikke opfatter det sådan, men han har lige mistet det eneste menneske, han kender.
Den kvinde, han har betragtet som sin mor, så længe han kan huske tilbage.
Vores indsats her handler om at hjælpe ham igennem.
Helene er den voksne, han er barnet.
Hun havde allermest lyst til at ringe efter Eik.
Eftersøgningen ville få alles fulde opmærksomhed, og hun følte pludselig ikke, at hun kunne bunde.
Men Eik kom hende i forkøbet, de var på vej op ad indkørslen til huset, da han ringede.
Jeg har lige set efterlysningen, meddelte han kort.
- Jeg kommer over til dig.
-	Nej, afværgede Louise hurtigt og gentog, hvad Lene Borre lige havde fortalt.
Og så tilføjede hun, at eftersøgningen selvfølgelig var
bredt ud, men at de lige nu satte alt ind på at finde ud af, om det var familien, der hjalp Helene med at få sin søn væk fra Tullebølle.
-Vi har efterlyst
Ibens metallicrøde Mazda 3.
Men jeg har brug for, at der bliver holdt øje med Helenes adresse på Sjælland, indtil vi er klar over, om det her er Helenes værk.
Eik lod til at være enig i hendes håndtering, og det beroligede hende, og så lovede han at sørge for, at der blev sendt en patrulje til Hillerød.
Inden døren gik op, og en bleg Henrik Sommer trådte frem, havde hun aftalt med de andre, at hun gik ind og talte med Helene Funch, mens Lene Borre og Niklas blev udenfor og ventede på hundepatruljen.
Louise havde ikke nået at gøre sig tanker om, hvad hun kunne forvente, når hun mødte Helene Funch.
Siden anmeldelsen om den forsvundne dreng indløb, var et effektivt apparat sat i gang.
Hun havde koncentreret sig om at få sat en bred eftersøgning i værk.
Havde tænkt forskellige scenarier igennem og havde handlet ud fra det mest oplagte.
Hele tiden havde hun haft en klar fornemmelse af, at de ikke havde at gøre med en fremmed, som ud af det blå havde fjernet drengen fra legehuset i forhaven.
Og ved nærmere eftertanke var hun også tilbøjelig til at godtage den mulighed, at forsvindingen var sat 'i værk af Helene selv i et fortvivlet forsøg på hurtigst muligt at komme i gang med at skabe et nyt liv sammen med sin søn.
Men på intet tidspunkt havde hun nået at tænke, hvordan Helene forholdt sig til det, der var sket.
Hvordan hun håndterede, at Simon var forsvundet, mens hun selv befandt sig ganske få meter fra ham.
Det slog hende nu.
Hun trak vejret dybt ned i maven og skulle lige til at gå ind i køkkenet, da hendes mobil ringede.
-	Kenneth Funch opholder sig lige nu på Krengerup Gods, hvor han er i gang med at lave service på godsets alarmsystemer.
Han har befundet sig på stedet siden klokken ni i morges og regner først med at være færdig med at gennemgå alle installationer engang i eftermiddag, meddelte Lindén.
- Han fortæller, at han kort efter ankomsten til godset ringede til sin svigerinde for at invitere sig selv på kaffe ude i Bjernemark, når han var færdig.
Han havde læst om anholdelsen og ville vise, at han var der for hende.
Og at han selvfølgelig ikke troede på, at hun havde noget med drabene at gøre.
De aftalte, at han kom, når han var færdig, og hun var tilbage fra Langeland.
Okay, tænkte Louise, så var han ude.
-	Anden gang svogeren ringede, var for at foreslå, at de spiste sammen på Falsled Kro, men Helene havde ikke lyst til at vise sig ude, nu hvor hun stadig pryder landets aviser, og det forstod han selvfølgelig godt.
-	Har du noget på søsteren?
Louise havde trukket sig tilbage til entreen, men kunne se Tine sidde på en stol ved køkkenbordet.
Hun havde gemt ansigtet i hænderne og græd.
-	Ingenting på hende endnu, svarede Lisa Lindén.
- Jeg har sat en kollega til at fremskaffe videoovervågning fra betalingsanlægget på Storebæltsbroen.
Men det kan vi jo ikke vente på.
Louise blev mere og mere begejstret for Lisa Lindén, som trods sine unoder med at knalde røret på, når hun havde fået sagt, hvad hun ville, tænkte selvstændigt og rykkede.
-	Jeg skal nok finde søsteren, sagde den unge efterforsker med overbevisning, og så var der lagt på.
Et øjeblik blev hun stående i entreen for at samle sig; da hun gik ind i køkkenet, kiggede Tine Sommer ulykkeligt op.
-	Jeg var bare gået ind efter et fad, sagde hun grædende.
- Jeg var højst væk i fem minutter, og Simon legede så godt.
Han havde la-
vet nogle lerfigurer, som jeg ville tage med ind, så de kunne tørre, og han bagefter kunne male på dem.
Hans mor var lige kommet, og jeg ville nå at vaske ham lidt, inden han skulle ind og være sammen med hende.
Det var svært at forstå ordene på grund af gråden.
Louise lagde en hånd på hendes skulder.
-	Det er min skyld, hulkede hun.
- Han var mit ansvar.
I vores varetægt.
-	Lagde du mærke til biler ude på vejen? spurgte Louise, men plejemoren rystede på hovedet.
-	Der var ikke nogen, hverken mennesker eller biler, sagde hun og tøvede så lidt.
- Eller måske lagde jeg bare ikke mærke til noget.
Jeg ville gerne have ham ind, nu hvor Helene var her, men han ville blive derude og lave flere figurer.
Der er et bord og en stol i legehuset, og der sad han med de plastikforme, han brugte.
Hun rystede fortvivlet på hovedet.
-	Jeg havde givet ham noget ler, og han plukkede lidt af det høje græs ude ved legehuset, som han brugte til hår.
Da jeg kom ud med fadet, var han væk.
Stolen var væltet, men lerfigurerne lå stadig på det lille bord.
Louise nåede at bremse sig selv, inden hun spurgte, om hun også havde hørt en bil gasse op.
Men hverken Simon eller plejemoren ville kunne høre den.
Helene Punch sad i sofaen.
Hun havde en højhalset kashmirsweater på og et par camelfarvede, uldne bukser.
Hun havde gjort sig i stand, præcis som da de havde anholdt hende.
Det ramte noget dybt i Louise at se, hvor fin hun gjorde sig, når hun skulle være sammen med sin søn.
Håret var sat op, og hun havde en lys læbestift på.
Men hun var helt bleg, og ansigtet virkede forstenet.
Henrik Sommer havde sat sig ved siden af hende.
Der var plads nok mellem dem til, at hans tilstedeværelse ikke kom til at virke intimiderende, alligevel var der noget beskyttende over nærværet.
Louise hilste fra døren og gik hen mod dem, men Helene reagerede ikke.
- Jeg har ringet efter Tines bror, sagde plejefaren og hentydede til den psykolog, Louise havde truffet derude under Helenes første møde med Simon.
Hun nikkede og tænkte, at det var klogt.
Lige nu var hun i tvivl om, hvorvidt Helene overhovedet var mentalt til stede.
Det var muligt, at Simons mor havde gjort sig tanker om, at det var urimeligt, at hun ikke kunne få Simon med hjem til sig selv med det samme, men det var tydeligt for Louise, at kvinden, der sad helt apatisk i sofaen, ikke var i færd med at kidnappe sit eget barn.
Camilla bankede længe på døren ind til lejligheden, hvor Evas datter boede.
Først var hun kørt ud til bondehuset for at se, om Lea var der endnu, men bilen var væk, og nu begyndte Camilla at blive urolig.
Det havde været meget følelsesladet, da de var hjemme for at stille Puntoen og lægge spækbrættet og riflen over i Camillas bil.
Den sorg, der lå mellem mor og datter, mens de tog afsked, var så overvældende, og det var i al sin gru gået op for Camilla, hvor meget den unge kvinde havde mistet.
Det var ikke hendes valg, at moren havde handlet, som hun havde gjort.
Først havde hun mistet sin bror, og nu mistede hun også sin mor.
Grædende havde Lea sagt, at der ikke var mere at leve for, og hendes mor havde forsøgt at trøste ved at sige, at Lea var stærk, og at hun ville komme igennem det.
- Jeg er her jo stadig, og jeg elsker dig, havde Eva sagt.
Camilla havde også forsøgt at trøste ved at sige, at så snart hendes mor havde fået sin dom, ville Lea ofte kunne besøge hende.
Det var Eva, der havde bedt hende om at køre tilbage og være lidt sammen med Lea, da de skiltes på politistationen.
Camilla havde forklaret, at hun først var nødt til at skrive sine artikler og sende dem ind til avisen, men hun lovede at se til datteren bagefter.
Nu bankede Camilla på igen og forsøgte også at ringe.
Hun syntes, hun hørte mobilen inde i lejligheden, men var ikke sikker.
Hurtigt løb hun ned ad trapperne og begyndte i stedet at gå hen ad gaden for at se, om Puntoen holdt et sted.
Så løb hun tilbage for at lede i sidegaderne og omme bag ved ejendommen.
Hun var også inde i flere af de gårde, der stødte op til Leas adresse, og hun var henne på bankens parkeringsplads, men bilen var der ikke.
Camilla gik tilbage til lejligheden, satte sig på trappen og begyndte at google sig frem til Leas far.
Frands Nørgaard, Vejle.
Der var et mobilnummer, og han tog den med det samme, men blev meget afmålt, da han hørte en ukendt kvinde spørge efter hans ældste datter.
Jeg har ikke set hende, sagde han kort, - og jeg ved ikke, hvor hun er.
-	Jeg er bekymret for hende, sagde Camilla indtrængende.
-	Det har ikke noget med mig at gøre, svarede han og lagde på.
Hun sad lidt og stirrede på mobilen, så ringede hun igen til
Lea.
Telefonen var ikke slukket og gik heller ikke på mobilsvar.
Camilla overvejede, om hun skulle gå uden om Louise og ringe direkte til Grube.
Men lige her midt i den landsdækkende eftersøgning, der var sat i gang for at finde Simon Funch, var det nok ikke særlig sandsynligt, at vicepolitiinspektøren ville interessere sig synderligt for en ung kvinde, som ikke tog sin telefon.
Hun sad lidt med mobilen i hænderne og besluttede sig så alligevel for at ringe til Louise, selvom hun godt var klar over, at hun havde nok at se til.
Telefonen blev ikke taget, og Camilla lod den ringe ud flere gange og tænkte, at veninden nok havde sat mobilen på lydløs.
“Liv og død,” skrev hun i en sms.
Det var deres kodebesked, der betød, at det var livsvigtigt, at den anden ringede tilbage.
Sidst, den besked blev sendt, var, mens Louise befandt sig i Thailand, umid-
delbart efter Eik var rejst videre med de to teenagere.
Den havde vækket Camilla midt om natten, og hun yar med det samme stået op og havde ringet tilbage.
Men efter den måde, hun og Louise var skiltes på, var hun ikke helt sikker på, at koden stadig virkede.
Men så ringede mobilen alligevel.
-	Ja, sagde Louise.
Hun lød bekymret, tænkte Camilla.
-	Jeg er bange for, at der er sket Lea noget, sagde hun og fortalte hurtigt, at hun ikke kunne komme i kontakt med Evas datter.
- Jeg har både været ude i huset og er nu her uden for hendes lejlighed.
Jeg ved godt, at I allerede har en stor eftersøgning i gang.
Har I fundet drengen?
-	Nej, svarede Louise og fortalte, at hun lige var kommet tilbage til politigården i Odense, hvor eftersøgningen blev koordineret fra.
- Det er lykkedes os at lokalisere Helenes søster.
Vi havde en mistanke om, at hun kunne have noget med Simons forsvinding at gøre, men det har hun ikke.
Vi har ingenting, vi aner ikke, hvor han er.
Hun hørte frustrationen i Louises stemme og fortrød et øjeblik, at hun havde forstyrret.
-	Lige nu sidder der to mand og ser overvågningsbånd igennem fra fem forskellige steder her på Langeland.
Vi har afspærring ved Storebæltsbroen og hundefolk ude i hele området.
-	Jeg er ked af at forstyrre, sagde Camilla hurtigt.
- Men jeg er bange for, at Lea kan finde på at gøre skade på sig selv.
Kan du ikke efterlyse hendes bil?
Louise spurgte, hvornår hun sidst havde set Lea.
Da hun skiltes fra sin mor ude i huset, svarede hun og fortalte, at hun havde været rundt alle steder for at se, om Puntoen holdt i området.
- Jeg kender ikke nummerpladen, men den må være registreret i hendes navn.
Eller måske
i Evas, det var Askes, mens han levede.
Louise sad i et lille lokale ved siden af radiotjenesten.
Det var indrettet som en akut kommandocentral med knap så mange oversigtsskærme, som de havde inde ved siden af, hvor de sad med overblikket over Fyns politipatruljer.
På væggen bag Louise hang et stort kort over hele Fyn, og ved siden af det var der ophængt kort over Tåsinge og Langeland, hvor der løbende blev markeret, hvor de havde søgt efter Simon Funch.
Sammen med hende sad et hold af fynske betjente, som hun ikke kendte og aldrig havde set, men alle sad fokuseret og tog imod opkald og skrev informationer ind, så hun og Grube havde et overblik, når de koordinerede tiltagene i eftersøgningen.
De havde spildt alt for meget resultatløs tid på at lede efter Helenes søster.
Da en patrulje tilfældigt så den røde Mazda på en parkeringsplads i Svendborg, forklarede Iben med det samme, at grunden til, at hun havde haft så travlt med at komme afsted efter at have sat sin søster af hos Simons plejefamilie, var, at hun havde en massagetid og skulle nå tilbage til Svendborg.
Derefter havde de ikke haft flere oplagte spor at gå efter.
Louise rejste sig og gik ind til fyrene i radiotjenesten.
Hun havde slået Lea Nørgaards registreringsnummer op i motorregisteret
og afleverede det med en besked om, at den sorte Punto nu også var efterlyst.
-	Sender I en melding ud? spurgte hun og tænkte først og fremmest på de patruljevogne og motorcykler, der kørte på Sydfyn, Tåsinge og Langeland.
Samtidig havde hun skrevet et kortfattet signalement af Lea Nørgaard.
De tog imod, nikkede og var allerede i gang, inden hun gik tilbage for at ringe til Lange og høre, om han stadig befandt sig på politistationen i Svendborg.
Det gjorde han, og Louise kunne med det samme høre på hans stemme, at det var ved at være tid til en ny spand kaffe.
Han lød mat og medtaget.
Da de modtog meldingen om Simons forsvinding, var Lange blevet på stationen og havde gjort afhøringen færdig.
Og da Eva Nørgaard officielt var blevet anholdt, var det ham, der gik i gang med at skrive hendes tilståelse og vidneforklaring ind.
Og han var ikke helt færdig, sagde han, da Louise fik ham i røret.
-	Jeg vil bede dig tale med Eva, sagde hun og kom i tanke om, at hun måske allerede var blevet kørt til Odense, for så kunne hun selv gøre det.
Hun er her endnu, sagde Lange og fortalte, at de først nu var i gang med at tage fingeraftryk og foto.
-	Det drejer sig om hendes datter, forklarede Louise.
- Vi forsøger lige nu at finde hende, og jeg vil gerne vide, om der er veninder, venner eller familie, Lea kan tænkes at være hos.
Vi er urolige for hende.
Selvom det nok er mest sandsynligt, at hun har opsøgt nogen at være sammen med, frygter vi, at hun kan være alene og suicidal.
Hun dækkede Camilla ind under det anonyme vi.
-	Har vi belæg for at tro, at hun er selvmordstruet? spurgte Lange roligt, men hun fornemmede, at han havde rejst sig op.
-	Ja, svarede Louise.
- Første gang jeg talte med Eva, fortalte hun, at datteren har været selvskader.
Det begyndte efter brorens
død.
Så jeg mener faktisk, at vi har grund til at være urolige.
Under alle omstændigheder skal vi finde hende og sikre os, at hun ikke er alene.
I det samme gik døren til kommandocentralen op, og en rødhåret fyr, som var trukket ind for at assistere eftersøgningen, trådte frem.
Vi har bilen, sagde han så højt, at det gav et sæt i de efterforskere, der koncentrerede sig om de store skærme.
- Den er set i Landet og holder nu foran kirken.
Louise anede ikke, hvad Landet dækkede over, og så spørgende på ham.
-	En by midt på Tåsinge, sagde han og fik hende til at føle sig københavner-hængt-ud.
-	Og Lea Nørgaard? spurgte hun.
Han rystede på hovedet.
-	Bilen er forladt, men jeg har en motorcykelbetjent på vej derud.
-	Få ham til at melde ind, så snart han ved, om hun befinder sig i kirken eller deromkring.
Det gav mening, hvis hun søgte trøst i kirkerummet, tænkte Louise og ringede til Camilla for at fortælle, at de havde fundet bilen.
Fjorten minutter, sagde gps’en, da Camilla i alt for høj fart kørte ud af Svendborg for at komme tilbage til Tåsinge.
Hun havde en uro i kroppen, der trak sammen som en bankende refleks lige under brystet.
Hun skulle ikke have efterladt Lea ude i huset.
Hun frøs, selvom varmen i bilen var skruet helt op.
I høj fart krydsede hun Svendborgsundbroen og kom forbi afkørslen mod Troense.
Landskabet jog forbi, mens hun passerede campingpladser og planteskoler.
Hun var nået igennem Bregninge, da gps’en gjorde hende opmærksom på, at hun skulle svinge til højre.
Camilla sænkede farten og drejede af på Skovballevej, og ikke så længe efter fik hun øje på kirken.
Småstenene sprang om dækkene, da hun parkerede og hoppede ud af bilen.
Der var bomstille.
Alt postyret var inde i hende.
Hjertet, der hamrede, følelsen af at have svigtet, og uroen og angsten havde presset pulsen op, så det dunkede i hendes tindinger.
Der holdt en politimotorcykel og en akutambulance foran kirken, og i panik begyndte hun at løbe hen mod dem.
- Hvad er der sket? råbte hun, da hun fik øje på den læderklædte motorcykelbetjent, som havde taget opstilling i døren ind til kirken.
Han standsede hende og trådte et skridt frem, da Camilla skubbede til ham for at kunne mase sig ind i kirken.
- Jeg skal vide, hvad der er sket.
Er Lea derinde, er hun kommet noget til?
Han kiggede udtryksløst på hende og bad hende fjerne sig fra området.
-	Jeg kender pigen, der er derinde, sagde hun og forsøgte at forklare, da han igen bad hende forlade kirkens område.
- Du er nødt til at lukke mig ind, det var mig, der efterlyste hende.
Hun havde allerede aflæst i hans blik, at han ikke ville lukke hende ind.
Camilla
så Evas ulykkelige datter for sig og rakte stakåndet ud og støttede sig mod kirkens hvidkalkede mur, mens hun langsomt sank sammen og lod sig glide ned ad kirkemuren med ansigtet gemt i hænderne.
Flere sirener nærmede sig, og i det samme mærkede hun betjentens faste greb om sin skulder, da han trak hende op fra jorden.
-	Jeg skal bede dig om at forlade området her, sagde han brysk.
Camilla begyndte igen at forklare, men opgav og overgav sig, da
han skubbede hende væk.
Hun trak hen mod den store brostensbelagte cirkel, hvor Elvira Madigan og Sixten Sparre lå begravet.
Mellem træerne ud mod vejen kom en ambulance med blink til syne.
Hun begyndte at løbe tilbage mod indgangen til kirken og tryglede betjenten om at få at vide, hvad der var sket.
Er hun i live?
Hun snappede efter luft og mærkede, hvordan hun var blevet stakåndet af den korte løbetur.
Nu kom yderligere en politipatrulje til.
Den kørte op og parkerede ved siden af ambulancen, som var bakket helt op til den tunge kirkedør.
Ville de komme med udrykning, hvis hun allerede var død?
nåede hun at tænke og mærkede et lille håb, inden en midaldrende betjent tog fat om hendes arm og begyndte at føre hende væk.
I det samme blev der trukket en båre ud af ambulancen.
Betjenten rystede Camilla af sig og gik hurtigt op til de to reddere og fulgtes med dem ind.
Nu var alle tre betjente forsvundet ind i kirken, og Camilla gik
uroligt frem og tilbage.
Hun vendte sig i et ryk, da en redder kom løbende ud og sprang ind i ambulancen.
Øjeblikket efter hastede han tilbage til kirken med flere apparater og noget, der lignede en iltslange.
Der er håb, tænkte hun og opdagede, at hun gik og sagde den korte sætning højt til sig selv.
Hun var efterhånden helt gennemblødt af regnen, men det var først nu, hvor hun gik og talte med sig selv, at det gik op for hende, hvor meget hun frøs.
Hendes stemme hakkede, og tænderne klaprede.
Hun havde lige vendt sig for at gå tilbage til bilen for at få varmen, da egetræsdøren til kirken blev åbnet, og de to reddere meget forsigtigt bar båren ned ad de fire trappesten foran kirken.
I det fjerne hørte Camilla flere sirener nærme sig.
Uden at ænse reddernes misbilligende blikke trådte hun frem og kiggede forstenet på det mørke hår på den lille dreng, der lå på båren.
Ambulancen med Simon var allerede kørt, da Louise nåede ud til kirken.
En ny ambulance var kommet til, men den var der ingen aktivitet omkring.
Bagsmækken var lukket, og de to reddere sad tørt i førerkabinen og ventede på instrukser.
Hun sluttede sig til Lene Borre og Niklas og blev kort sat ind i, hvordan Simon var blevet fundet på gulvet.
Kriminalteknikere var ankommet, og præsten, som også var kommet til, var blevet bedt om at forlade kirken.
Ude i en bil på parkeringspladsen sad Camilla og ventede på hende.
Inden Louise kørte fra Odense, havde veninden sendt en sms.
Helt kort skrev hun, at hun havde set dem køre afsted med Simon.
Mere skrev hun ikke, og hun spurgte heller ikke om noget.
Meddelte bare, at hun blev derude og ventede.
Langsomt åbnede Louise den tunge kirkedør.
Hun vidste allerede, hvad der ventede hende derinde, så hun havde ikke lyst til at træde ind i det stille kirkerum.
Den jordslåede kulde og mørket slog imod hende, da hun gik forbi knagerne og opsatsen med salmebøger.
Inde til højre fik hun med det samme øje på de to reb.
Det ene var skåret ned, den anden løkke havde løsnet sig fra gelænderet nogle meter oppe og havde fået Simon Funch til at falde de to meter ned til gulvet, inden snøren havde nået at kvæle ham.
Hun standsede op inden for døren og ventede på akutlægen, der kom hende i møde.
-	Det ligner fortøjningsreb, sagde han og vendte sig mod den lille afsats foran kirkekorets aflukke, hvor Lea havde fastgjort de to reb.
En gammel trappe med brede trin førte op til den hems, som havde et lavt gelænder i mørkt og gyldent egetræ.
Den lå som et lille plateau oppe foran kirkekoret.
Hun har bundet en løkke og trukket rebet igennem.
Så har hun fastgjort rebene til rækværket, og først da de var fastgjort, har hun lagt løkken om halsen på Simon og skubbet ham ud.
Og så er det min formodning, at hun selv har ladet sig glide ud over kanten, og det er formentlig, da hun springer, at knuden i Simons reb er gået op på grund af det ryk i rækværket, som hendes vægt har udløst.
Han pegede op på det sted, hvor knuden, der holdt Leas reb, stadig sad fast om rækværket.
Rebene virkede ikke kraftige, men stærke.
Han havde en rødlig snørefuge opadtil på halsen, men der var ikke noget at se i nakken, så løkken sad ikke stramt om hele halsen, og det har reddet ham, da han faldt ned.
-	Hvor længe hang han, inden hun sprang og hans knude løsnede sig?
Han trak på skuldrene.
-	Det skal jeg ikke kunne sige endnu, men han ville kunne hænge i løkken i et minut, uden at der ville ske noget.
Da vi skar pigen ned, gik vi i gang med genoplivning, men hendes liv stod ikke til at redde, og jeg erklærede hende død, umiddelbart inden de kørte afsted med drengen.
Vi kom desværre for sent.
Nu lå Evas datter under et hvidt klæde på kirkegulvet.
Selvom hun var dækket til, genkendte Louise konturerne af den unge kvindes krop.
Og hun behøvede ikke at gå op ad trappen til afsatsen
foran koret, hvor Lea havde fastgjort de to reb, for at forstå, hvordan det var sket.
Nu var det op til teknikerne og retsmedicineren at sammensætte detaljerne.
Der var så meget afmagt og sorg i den unge kvindes handling, tænkte Louise, at hun kun følte medlidenhed med Lea, selvom det var grufuldt, hvad hun havde gjort.
Louise så en sidste gang hen mod det hvide klæde på gulvet, inden hun forlod kirken, og tænkte på, at det var første gang, hun oplevede en afstraffelse med tilbagevirkende kraft.
For hun var ikke i tvivl om, at grunden til, at Lea ville tage Simon med sig i døden, var et forsøg på at straffe dem, der havde taget alt fra hende.
Hun ville straffe Dorthe Hyllested og Kristian Funch.
Som en slags forsinket hævn for det, de havde gjort imod hendes bror, hende selv og deres mor.
Men den eneste, hun ramte, var Helene - en kvinde, hun aldrig havde mødt.
Hun hørte lægen tale med teknikerne uden for kirken.
Der skulle foretages et retslægeligt ligsyn, inden Lea blev kørt væk.
Hun gav plads, så de andre kunne komme til.
Camilla sad bag rattet i sin bil og stirrede lige frem for sig, da Louise nåede hen til hende.
-	Er hun død?
hviskede veninden, da Louise satte sig ind på passagersædet.
-	Ja, svarede Louise.
- Men Simon lever.
-	Måske var det ikke engang svært for hende at få drengen til at følge med, fortsatte Camilla.
- Lea virker jo sød, og der har været så mange nye personer i Simons liv på det seneste.
Louise kunne næsten ikke genkende venindens stemme, men nikkede, hun havde selv tænkt det samme.
Han er en lille, tillidsfuld dreng,
sagde hun.
- Og du har ret, der er sket så meget.
Så mange nye ansigter, så han har jo ikke haft en chance for at vide, hvem der hørte til, og hvem han skulle holde
sig fra.
Det må have været det samme, dengang Jack tog ham med fra kroen, efter at han så Dorthe på gulvet.
Og det var ikke ubehageligt for ham at være hos Jack, så han har ikke haft grund til at tro, at det ville blive ubehageligt at følge med Lea.
Camilla græd.
-	Klarer han den?
Louise nikkede.
-	Han er blevet kørt med politieskorte til sygehuset i Odense.
Helene er lige nu på vej derind sammen med sin søster og svogeren.
Vi har også tilkaldt plejeforældrene, så der er nogen, der kan kommunikere med ham, mens han bliver undersøgt.
Jeg kører selv derind senere.
Louise delte venindens sorg og var klar til at vedkende sig det svigt, hun havde udsat Lea for.
Hun burde havde sikret sig, at den unge kvinde ikke var alene, nu hvor hendes verden for alvor styrtede sammen.
Hun tænkte også kort på Jack Skovbys datter i København, som havde mistet sin far.
Så mange havde mistet, fordi Nils Hyllested havde forsøgt at navigere i et liv af afsavn og skam.
Han havde villet skabe et fristed, hvor man kunne være den, man var, og så havde han i stedet skabt et sted, hvor det kun var nogle - dem med penge og magt - der kunne være sig selv.
Han havde glemt at tænke på, at de unge mennesker, der solgte deres krop, ikke var modne nok til at vide, hvor høj en personlig pris de ville komme til at betale.
At han desuden med stor sandsynlighed var den, der i tiden efter flyulykken havde fundet Simon og havde givet ham til Dorthe, som om den lille dreng var en ting, var måske også et forsøg på at rette op på den ubalance, det havde skabt i hans liv ikke at turde stå ved, hvem han var.
Han havde ikke haft mod til at indrømme, at han var steriliseret og derfor aldrig ville kunne gøre Dorthe gravid og opfylde hendes største ønske, og derfor havde han kastet sig ud på alt for dybt vand, da lejligheden bød sig.
Og Dorthe havde taget det, hun kunne få, da hun fandt ud af, at hendes mand i virkeligheden var en anden end ham, hun troede, hun havde giftet sig med.
Og i stedet for at forsøge at gøre det gode og det rigtige, da Nils døde, ved at træde ud af den virkelighed, de to havde skabt sammen, blev hun den tavse enke, der fortsatte det uforløste og hemmelighedsfulde liv, hendes afdøde mand havde sat i gang.
-	Stakkels Lea, hviskede Camilla frem for sig.
- Hvem skal fortælle Eva, hvad der er sket?
Det skal vi, svarede Louise.
- Sammen.
TAK
I Den tavse enke har jeg været meget inspireret af omgivelserne på smukke Tåsinge, men Strammelse Kro og skovhytten har ingen sammenhæng med Tåsinges øvrige overnatningssteder, og alle personer i historien er fri fantasi.
Jeg har desuden taget mig den frihed at placere huse og gårde, så de passer ind i min historie.
Hotel Troense findes og er et skønt sted dog uden baren, som jeg har tilføjet.
Igen har mange personer hjulpet mig med researchen til denne bog.
Og I skal alle have hjerteligt tak, fordi I så åbent tog imod mig og hjalp med at få detaljer og fakta på plads, så min fiktive virkelighed er troværdig.
Stor tak til tidligere efterforsker i Rejseholdet, Tom Christensen og frue Lone Worm, som ligeledes er en erfaren politikvinde.
Udover at de begge også denne gang har været til stor hjælp med deres efterforskningsindsigt, så bor de også på Tåsinge og har hjulpet mig med at få indsigt og lokal fylde ind i det, Tom plejer at kalde mine røverhistorier.
En anden stor hjælp, når det gælder politiets arbejde, er vicepolitiinspektør Bjørke Kierkegaard fra Midt- og Vestsjællands Politi.
Tusind tak, fordi du igen og igen tager dig tid til at forklare og sætte
mig ind i virkelighedens efterforskningsarbejde.
Og tak, fordi du hjalp mig med at skabe en ny fiktiv politikreds 13 - du vil nu og i fremtiden være gudfar til Louise Ricks rejseenhed, PI 3.
Jeg skylder også en stor tak til kaptajnen Michael Buch Andersen for at skabe flyveturen fra Grønholt til Tåsinge.
Tusind tak for de mange forklaringer og skildringer fra din egen mangeårige erfaring som pilot.
De gjorde, at jeg kunne få den fatale flyvetur helt på plads.
Også stor tak til psykolog Kuno Sørensen, Red Barnet for din store hjælp og indsigt.
Din hjælp betød alverden for mig i forbindelse med historien om Simon Funch.
Tak!
Jeg skylder også en stor tak til chefanklager Ulla Greibe, Fyns Politi i Odense.
Ulla, du har hjulpet mig flere gange før, og nu gjorde du det igen.
Tusind tak, fordi du tager dig tid til at læse igennem for mig og forklarer, hvordan det ville foregå i virkeligheden.
Som i alle mine bøger skylder jeg en stor tak til overlæge Steen Holger Hansen, Retsmedicinsk Institut.
Du er og bliver en uvurderlig hjælp for mig, og jeg vil igen takke dig for din tid og din tålmodighed.
Denne her historie begyndte med en tanke, jeg vendte med min fabelagtige redaktør, Stinne Lender.
Kort efter drog vi et par dage til Tåsinge for at få det hele ind under huden.
Tusind tak, fordi du så hurtigt forstår, hvor jeg vil hen med mine historier.
Og fordi du kaster dig så helhjertet ind i dem.
Tak for dig.
Også stor tak til resten af mit hold på Politikens Forlag og Kenneth Schultz, som er den kreative hjerne bag mine smukke forsider.
Det er en kæmpe gave at arbejde sammen med jer.
Det samme kan jeg sige om Nordin Agency, tusind tak, fordi I får mine historier ud i verden, og fordi I altid vil mig det allerbedste.
Jeg har dedikeret denne bog til mine meget nære venner, Lars og Andreas.
Vores venskab betyder alverden for mig.
Tak, fordi I altid er der for mig.
En anden, der betyder uendeligt meget for mig, er min søn, Adam.
Tak, fordi du altid får mig i vater, når jeg indimellem i mine skriveperioder bliver lidt hudløs.
Du er mit det allerbedste.
